<!--//Built by Softscape HTML Builder 3.0 http://www.ruanjing.com-->
<!--//Built by Softscape HTML Builder 3.0 http://www.ruanjing.com-->
<!--//Built by Softscape HTML Builder 3.0 http://www.ruanjing.com-->
<html xmlns:v="urn:schemas-microsoft-com:vml"
xmlns:o="urn:schemas-microsoft-com:office:office"
xmlns:w="urn:schemas-microsoft-com:office:word"
xmlns="http://www.w3.org/TR/REC-html40">
<meta http-equiv="Page-Enter" content="revealTrans(Duration=2.0,Transition=23)">
<meta http-equiv="Page-Exit" content="revealTrans(Duration=2.0,Transition=23)">
<head>
<meta http-equiv=Content-Type content="text/html"; charset="gb2312">
<meta name=ProgId content=Word.Document>
<meta name=Generator content="Microsoft Word 11">
<meta name=Originator content="Microsoft Word 11">
<link rel=File-List href="模板.files/filelist.xml">
<link rel=Edit-Time-Data href="模板.files/editdata.mso">
<!--[if !mso]>
<style>
v\:* {behavior:url(#default#VML);}
o\:* {behavior:url(#default#VML);}
w\:* {behavior:url(#default#VML);}
.shape {behavior:url(#default#VML);}
</style>
<![endif]-->
<title>000</title>
<!--[if gte mso 9]><xml>
 <o:DocumentProperties>
  <o:Author>hzy</o:Author>
  <o:Template>Normal</o:Template>
  <o:LastAuthor>hzy</o:LastAuthor>
  <o:Revision>2</o:Revision>
  <o:TotalTime>0</o:TotalTime>
  <o:Created>2006-06-25T02:19:00Z</o:Created>
  <o:LastSaved>2006-06-25T02:19:00Z</o:LastSaved>
  <o:Pages>1</o:Pages>
  <o:Words>120</o:Words>
  <o:Characters>684</o:Characters>
  <o:Lines>5</o:Lines>
  <o:Paragraphs>1</o:Paragraphs>
  <o:CharactersWithSpaces>803</o:CharactersWithSpaces>
  <o:Version>11.5606</o:Version>
 </o:DocumentProperties>
</xml><![endif]--><!--[if gte mso 9]><xml>
 <w:WordDocument>
  <w:SpellingState>Clean</w:SpellingState>
  <w:GrammarState>Clean</w:GrammarState>
  <w:ValidateAgainstSchemas/>
  <w:SaveIfXMLInvalid>false</w:SaveIfXMLInvalid>
  <w:IgnoreMixedContent>false</w:IgnoreMixedContent>
  <w:AlwaysShowPlaceholderText>false</w:AlwaysShowPlaceholderText>
  <w:Compatibility>
   <w:UseFELayout/>
  </w:Compatibility>
  <w:BrowserLevel>MicrosoftInternetExplorer4</w:BrowserLevel>
 </w:WordDocument>
</xml><![endif]--><!--[if gte mso 9]><xml>
 <w:LatentStyles DefLockedState="false" LatentStyleCount="156">
 </w:LatentStyles>
</xml><![endif]-->
<link rel=Stylesheet type="text/css" media=all href="../mycss.css">
<style>
<!--body
	{SCROLLBAR-ARROW-COLOR: #ECEEEB;
	SCROLLBAR-BASE-COLOR: #775F31  
;}

 /* Font Definitions */
 @font-face
	{font-family:宋体;
	panose-1:2 1 6 0 3 1 1 1 1 1;
	mso-font-alt:SimSun;
	mso-font-charset:134;
	mso-generic-font-family:auto;
	mso-font-pitch:variable;
	mso-font-signature:3 135135232 16 0 262145 0;}
@font-face
	{font-family:黑体;
	panose-1:2 1 6 0 3 1 1 1 1 1;
	mso-font-alt:SimHei;
	mso-font-charset:134;
	mso-generic-font-family:auto;
	mso-font-pitch:variable;
	mso-font-signature:1 135135232 16 0 262144 0;}
@font-face
	{font-family:"\@宋体";
	panose-1:2 1 6 0 3 1 1 1 1 1;
	mso-font-charset:134;
	mso-generic-font-family:auto;
	mso-font-pitch:variable;
	mso-font-signature:3 135135232 16 0 262145 0;}
@font-face
	{font-family:"\@黑体";
	panose-1:2 1 6 0 3 1 1 1 1 1;
	mso-font-charset:134;
	mso-generic-font-family:auto;
	mso-font-pitch:variable;
	mso-font-signature:1 135135232 16 0 262144 0;}
 /* Style Definitions */
 p.MsoNormal, li.MsoNormal, div.MsoNormal
	{mso-style-parent:"";
	margin:0cm;
	margin-bottom:.0001pt;
	mso-pagination:widow-orphan;
	font-size:12.0pt;
	font-family:宋体;
	mso-bidi-font-family:宋体;}
p
	{mso-margin-top-alt:auto;
	margin-right:0cm;
	mso-margin-bottom-alt:auto;
	margin-left:0cm;
	mso-pagination:widow-orphan;
	font-size:12.0pt;
	font-family:宋体;
	mso-bidi-font-family:宋体;}
p.titlepage, li.titlepage, div.titlepage
	{mso-style-name:title_page;
	font-size:12.0pt;
	font-family:黑体;
	mso-hansi-font-family:宋体;
	mso-bidi-font-family:宋体;}
p.content, li.content, div.content
	{mso-style-name:content;
	font-size:12.0pt;
	mso-bidi-font-family:宋体;}
p.9, li.9, div.9
	{mso-style-name:9;
	font-size:9.0pt;
	font-family:宋体;
	mso-bidi-font-family:宋体;}
p.titlelinks, li.titlelinks, div.titlelinks
	{mso-style-name:titlelinks;
	font-size:12.0pt;
	font-family:宋体;
	mso-bidi-font-family:宋体;}
p.h, li.h, div.h
	{mso-style-name:h;
	font-size:18.0pt;
	mso-bidi-font-family:宋体;}
p.style1, li.style1, div.style1
	{mso-style-name:style1;
	mso-margin-top-alt:auto;
	margin-right:0cm;
	mso-margin-bottom-alt:auto;
	margin-left:0cm;
	mso-pagination:widow-orphan;
	font-size:18.0pt;
	font-family:宋体;
	mso-bidi-font-family:宋体;}
p.style4, li.style4, div.style4
	{mso-style-name:style4;
	mso-margin-top-alt:auto;
	margin-right:0cm;
	mso-margin-bottom-alt:auto;
	margin-left:0cm;
	mso-pagination:widow-orphan;
	font-size:12.0pt;
	font-family:黑体;
	mso-hansi-font-family:宋体;
	mso-bidi-font-family:宋体;}
p.content1, li.content1, div.content1
	{mso-style-name:content1;
	mso-margin-top-alt:auto;
	margin-right:0cm;
	mso-margin-bottom-alt:auto;
	margin-left:0cm;
	line-height:20.0pt;
	mso-pagination:widow-orphan;
	font-size:12.0pt;
	font-family:宋体;
	mso-bidi-font-family:宋体;}
@page Section1
	{size:595.3pt 841.9pt;
	margin:72.0pt 90.0pt 72.0pt 90.0pt;
	mso-header-margin:42.55pt;
	mso-footer-margin:49.6pt;
	mso-paper-source:0;}
div.Section1
	{page:Section1;}
.STYLE1 {font-size: large}
.STYLE2 {font-size: medium}
div.MsoNormal1 {mso-style-parent:"";
	margin:0cm;
	margin-bottom:.0001pt;
	mso-pagination:widow-orphan;
	font-size:12.0pt;
	font-family:宋体;
	mso-bidi-font-family:宋体;}
li.MsoNormal1 {mso-style-parent:"";
	margin:0cm;
	margin-bottom:.0001pt;
	mso-pagination:widow-orphan;
	font-size:12.0pt;
	font-family:宋体;
	mso-bidi-font-family:宋体;}
p.MsoNormal1 {mso-style-parent:"";
	margin:0cm;
	margin-bottom:.0001pt;
	mso-pagination:widow-orphan;
	font-size:12.0pt;
	font-family:宋体;
	mso-bidi-font-family:宋体;}
.STYLE6 {font-weight: bold; font-size: medium;}
-->
</style>
<!--[if gte mso 10]>
<style>
 /* Style Definitions */
 table.MsoNormalTable
	{mso-style-name:普通表格;
	mso-tstyle-rowband-size:0;
	mso-tstyle-colband-size:0;
	mso-style-noshow:yes;
	mso-style-parent:"";
	mso-padding-alt:0cm 5.4pt 0cm 5.4pt;
	mso-para-margin:0cm;
	mso-para-margin-bottom:.0001pt;
	mso-pagination:widow-orphan;
	font-size:10.0pt;
	font-family:"Times New Roman";
	mso-fareast-font-family:"Times New Roman";
	mso-ansi-language:#0400;
	mso-fareast-language:#0400;
	mso-bidi-language:#0400;}
</style>
<![endif]--><!--[if gte mso 9]><xml>
 <o:shapedefaults v:ext="edit" spidmax="1026"/>
</xml><![endif]--><!--[if gte mso 9]><xml>
 <o:shapelayout v:ext="edit">
  <o:idmap v:ext="edit" data="1"/>
 </o:shapelayout></xml><![endif]-->
<!--Code generated by BaiYi Scrollbar from BaiYi studio-->
<STYLE type="text/css">
<!--
BODY {
 #E30011;
}
-->
</STYLE>
<!--End BaiYi Scrollbar code-->
<!--Code generated by BaiYi Scrollbar from BaiYi studio-->
<STYLE type="text/css">
<!--
BODY {
 #4DC038;
}
-->
</STYLE>
<!--End BaiYi Scrollbar code-->
<!--Code generated by BaiYi Scrollbar from BaiYi studio-->
<STYLE type="text/css">
<!--
BODY {
 #006000;
}
-->
</STYLE>
<!--End BaiYi Scrollbar code-->
<!--Code generated by BaiYi Scrollbar from BaiYi studio-->
<STYLE type="text/css">
<!--
BODY {
 #7D0000;
}
-->
</STYLE>
<!--End BaiYi Scrollbar code-->
<!--Code generated by BaiYi Scrollbar from BaiYi studio-->
<STYLE type="text/css">
<!--
BODY {
scrollbar-base-color:#000000;
}
.STYLE11 {font-size: large;
	font-weight: bold;
}
-->
</STYLE>
<!--End BaiYi Scrollbar code-->
</head>






<body bgcolor=white background="../bj.jpg" lang=ZH-CN link=black vlink=black
style='tab-interval:21.0pt' onLoad="setVariables();checkLocation()"
leftmargin=0 topmargin=0 marginwidth=0 marginheight=0 bgproperties=fixed>
<style>
.intro{
position:absolute;
left:0;
top:0;
layer-background-color:#FF3333; 
background-color:#FF3333;
border:0.1px #FF3333
}
</style>
<div id="i1" class="intro"></div>
<div id="i2" class="intro"></div>

<script language="JavaScript1.2">
<!-- Begin

var speed=20 //_⑺俣(抵翟酱蟆⑺俣仍娇)
var temp=new Array()
var temp2=new Array()
if (document.layers){
for (i=1;i<=2;i++){
temp[i]=eval("document.i"+i+".clip")
temp2[i]=eval("document.i"+i)
temp[i].width=window.innerWidth/2
temp[i].height=window.innerHeight
temp2[i].left=(i-1)*temp[i].width
}
}
else if (document.all){
var clipright=document.body.clientWidth/2,clipleft=0
for (i=1;i<=2;i++){
temp[i]=eval("document.all.i"+i+".style")
temp[i].width=document.body.clientWidth/2
temp[i].height=document.body.offsetHeight
temp[i].left=(i-1)*parseInt(temp[i].width)
}
}


function openframe(){
window.scrollTo(0,0)
if (document.layers){
temp[1].right-=speed
temp[2].left+=speed
if (temp[2].left>window.innerWidth/2)
clearInterval(stopit)
}
else if (document.all){
clipright-=speed
temp[1].clip="rect(0 "+clipright+" auto 0)"
clipleft+=speed
temp[2].clip="rect(0 auto auto "+clipleft+")"
if (clipright<=0)
clearInterval(stopit)
}
}

function start(){
stopit=setInterval("openframe()",1000000)
}
start()

// End -->
</script>
<div class=Section1>

<div align=center>

<table class=MsoNormalTable border=0 cellspacing=0 cellpadding=0 width="100%"
 style='width:100.0%;mso-cellspacing:0cm;mso-padding-alt:0cm 0cm 0cm 0cm'>
 <tr style='mso-yfti-irow:0;mso-yfti-firstrow:yes;mso-yfti-lastrow:yes'>
  <td valign=top style='padding:0cm 0cm 0cm 0cm'>
  <div align=center>
  <table class=MsoNormalTable border=0 cellspacing=0 cellpadding=0 width=743
   style='width:557.25pt;mso-cellspacing:0cm;mso-padding-alt:0cm 0cm 0cm 0cm'>
   
   <tr style='mso-yfti-irow:1'>
    <td colspan=3 style='padding:0cm 0cm 0cm 0cm'><p class=MsoNormal align=center style='text-align:center;line-height:22.0pt'><span
    lang=EN-US style='font-size:13.5pt;color:black'>
      <o:p></o:p></span><img src="top.jpg" width="743" height="376"></p>    </td>
   </tr>
   <tr style='mso-yfti-irow:2;height:73.5pt'>
    <td width=50 valign=top style='width:37.5pt;padding:0cm 0cm 0cm 0cm;
    height:73.5pt'>
    <p class=MsoNormal style='line-height:22.0pt'><span lang=EN-US
    style='font-size:13.5pt;color:black'><img width=50 height=98
    id="_x0000_i1027" src="../1.jpg"><o:p></o:p></span></p>    </td>
    <td width=643 style='width:482.25pt;padding:0cm 0cm 0cm 0cm;height:73.5pt'
    background="../2.jpg">
    <p align=center class=style1 STYLE5 style='text-align:center;line-height:22.0pt'><span class="STYLE2"><strong>卷五</strong></span></p>    
    </td>
    <td width=50 valign=top style='width:37.5pt;padding:0cm 0cm 0cm 0cm;
    height:73.5pt' background="../6.jpg">
    <p class=MsoNormal style='line-height:22.0pt'><span lang=EN-US
    style='font-size:13.5pt;color:black'><img width=50 height=98
    id="_x0000_i1028" src="../3.jpg"><o:p></o:p></span></p>    </td>
   </tr>
   <tr style='mso-yfti-irow:3;height:18.0pt'>
    <td width=50 valign=top style='width:37.5pt;padding:0cm 0cm 0cm 0cm;
    height:18.0pt' background="../4.jpg">
    <p class=MsoNormal style='line-height:22.0pt'><span lang=EN-US
    style='font-size:13.5pt;color:black'><o:p>&nbsp;</o:p></span></p>    </td>
    <td width=643 style='width:482.25pt;padding:0cm 0cm 0cm 0cm;height:18.0pt'
    background="../5.jpg"><table width="630" border="0" align="center" cellpadding="0" cellspacing="0">
      <tr>
        <td><div align="left"><span style="line-height:22.0pt">
                      <!--HTMLBUILERPART0-->
                      <!--/HTMLBUILERPART0-->
                      <!--HTMLBUILERPART0-->
                      </span>
            <p align="center" class="STYLE2 STYLE2 STYLE2 STYLE2"><strong>喜忌篇</strong></p>
            <p class="STYLE2 STYLE2">　　四柱排定，三才次分。专以日上天元，配合八字干支，支中有见不见之刑，无时不有。</p>
            <p class="STYLE2 STYLE2">　　凡看命，先看四柱年月日时，次分天地人三元。干为天元，支为地元。以支中所藏者为人元，年为基根，月为提纲，日为命主，时为分野，故以日主天元配合，取其官贵财印鬼败伤争。此论八字支干有见不见之形，造化生旺制克衰绝，只是支中所藏之造化也，无时不有。四季中有墓绝中余气也，五行休旺，配合生死也，刑冲克破，变化也。或三合六合之贵地，虽禄马妻财子孙父母兄弟，皆是见不见之刑，无时而不有也。</p>
            <p class="STYLE2 STYLE2">　　神杀相绊，轻重较量。</p>
            <p class="STYLE2 STYLE2">　　神者，贵人也。杀者，七杀也。若神杀混杂，看入节气之深浅，或有去官留杀，或有去杀留官，四柱或岁运，亦当知轻重较量也。</p>
            <p class="STYLE2 STYLE2">　　若乃时逢七杀，见之未必为凶。月制干强，七杀反为权印。</p>
            <p class="STYLE2 STYLE2">　　此论时上一位贵格，只用一位，方为可贵。别位不要再见。始为清贵。若年月上再见之，反为辛苦艰难之命。要日干生旺，不畏刑伤，羊刃为人性重，刚执不屈，若四柱中元有制伏，却要行官旺运，然后可发福，又不可专言制伏，贵在得其中道，乃尽法无民之喻。假如 [甲申，丙寅，乙卯，辛巳]，此命专用日干旺，时上偏官，月上制伏，此是史弥远卫王之命也。[壬子，庚戌，戊戌，甲寅]，时上偏官，月上制伏，行丙寅东方运，白手发财成家。[庚子，戊子，戊庚，甲寅]，时上偏官，年上制伏，早年登第，历仕至尚书，乃先年巡按绣衣李如圭八字也。</p>
            <p class="STYLE2 STYLE2">　　财官印绶全备，藏蓄于四季之中。</p>
            <p class="STYLE2 STYLE2">　　此论杂气财官印绶格。四季者，辰戌丑未也，乃天地不正之气，为杂气也。盖辰中有乙木余气，壬癸之库墓，有戊己之正位，辰戌丑未各随所藏之气而言之。此四者藏蓄杂气，为我之官星财气禄马印绶也。须看四柱天元透出何字为福，次分节气浅深。若杀旺官少，要制伏，不喜财，若主旺相冲，要行财运库旺，大抵福聚之地，不可破伤，如无所忌，大发财。假如 [ 丙戌，戊戌，甲午，己巳] ，杂气财官格。此命用辛官，己为财，戌中有辛金余气，戊己土为财，史太师越王浩命。[ 辛丑，壬辰，丙戌，乙未 ]，此八字是邵豳的。行官印运，早年登科，仕至御史。[ 辛未，辛丑，庚戌，庚辰 ]，此八字亦辰戌丑未全，奈比劫多，又土重金埋，行酉运身旺，背逐之乡，所以为刀笔吏，功名无成，终自鳏独。</p>
            <p class="STYLE2 STYLE2">　　官星财气长生，镇居于寅申巳亥。</p>
            <p class="STYLE2 STYLE2">　　此财官生旺于四孟，寅申巳亥，乃五行长生之地。如 [壬申，辛亥，己巳，丙寅]，此命先荣后辱，己用甲为官，亥中有甲木长生，己用壬为财，申中有壬水长生，己用丙为印绶，寅中有丙火长生，巳中有金长生，此四孟格局。[ 壬寅，乙巳，癸亥，庚申]，此八字初行丙午丁未运好，一到酉戌亥，巳中丙戊财官死于酉，用神损伤，家自消乏，妻子俱丧。</p>
            <p class="STYLE2 STYLE2">　　庚申时逢戊日，名食神干旺之方。岁月犯甲丙寅卯，此乃遇而不遇。</p>
            <p class="STYLE2 STYLE2">　　此乃专旺食神格。戊以庚为食神，其中有庚金建禄，戊土用水为财，申中有水长生，乃财旺也。或用乙为官星，庚能合卯中乙木，为戊土官贵气。若四柱透出甲丙寅卯四字，则坏了申中庚之贵气，此乃遇而不遇也。[ 丙子，己亥，戊辰，庚申]，此八字乃一生员的，缘露了丙字，但中备卷三次，庚子年起贡，运行甲辰水土库于辰，用神入墓，卒于北京。</p>
            <p class="STYLE2 STYLE2">　　月生日干无天财，乃印绶之名。</p>
            <p class="STYLE2 STYLE2">　　此乃论印绶格，十干生我者是也。为父母，为生气，又能护我之官星，故印绶无伤官之患矣。大要生旺，忌死绝，若四柱中元有官星尤好，忌见财运。若行官运则发，若行财旺乡，贪财坏印，其祸百端，行死绝运必死。</p>
            <p class="STYLE2 STYLE2">　　如 [丙辰，甲午，乙未，丁卯 ]，此命月生日干，为印绶格，系高和尚命，大运丁酉，流年壬午，当年三十岁。至元十九年三月廿四日遭极刑，何故？印生逢死绝之运，又见壬来破印也。此流年用天元，大运用地支。[ 壬申，辛亥，乙未，己卯 ]，此八字系广东李兆龙佥事的，行乙卯运，水到卯宫伤，去官。</p>
            <p class="STYLE2 STYLE2">　　日禄居时没官星，号青云得路。</p>
            <p class="STYLE2 STYLE2">　　此论归禄格，要四柱中无一点官星，方为此格。号为青云得路。最要日干生旺，兼行食神伤官之乡，可发福。但归禄有六忌，一则冲刑，二则作合，三则倒食，四则官星，五则日月天元同。六则岁月天元同。犯此六者，不可一例以为贵矣。</p>
            <p class="STYLE2 STYLE2">　　假如：[ 甲子，丙子，癸丑，壬子 ]，此是张统领命，乃子多为聚福归禄矣。[ 甲子，丁丑，乙丑，己卯 ]，此蔡文辉八字，术士皆许读书有功名之造，后学医，行辛巳运，庚子年不禄，此非日禄归时。《独步云》：“乙木无根，生临丑月。金多转贵，火土则折。”</p>
            <p class="STYLE2 STYLE2">　　阳水叠逢辰位，是壬骑龙背之乡。</p>
            <p class="STYLE2 STYLE2">　　如壬辰日生，遇辰字多者贵，寅字多者富。盖壬以己土为官星，丁火为财星，辰巳并冲戌中之官库，所以贵也。寅字多，能合午中之财，所以富也。[ 丙子，甲午，壬辰，甲辰 ]，此一生员八字，术士见其早年利考，皆作壬骑龙背格，许其堪取青紫。余独以财格看，谓酉戌运未善，至此果不禄，且无嗣。</p>
            <p class="STYLE2 STYLE2">　　阴木独遇子时，为六乙鼠贵之地。</p>
            <p class="STYLE2 STYLE2">　　此格大怕午字冲丙子时，子字多妙，谓之聚贵也。或四柱中有庚字辛字申字酉字丑字，内则有庚辛金，则减分数，岁君大运亦然。如月内有官星，则不用此格。若四柱中元无官星，方用此格。[ 丁卯，壬子，乙巳，丙子 ]，此一胥吏八字，术士皆谓六乙鼠贵，许其功名，行申运颇得办事北京，至未运来为事罢。此只好作印看。</p>
            <p class="STYLE2 STYLE2">　　庚日全逢润下，忌壬癸巳午之方。时遇子申，其福减半。</p>
            <p class="STYLE2 STYLE2">　　此论井栏叉格。此是庚申庚辰庚子，三庚水局为贵。何也？盖庚用丁为官，子冲午，庚用木为财。而申冲寅，戌中戊土为庚之印，而辰冲之，又辰戌为财印，故以申子辰三叉来冲寅午戌为财官印绶。若四柱中须用申子辰全为贵，不止庚金，得三庚全者尤奇，或戊子丙辰亦不妨。喜行东方财地，北方伤官，南方火地不为贵，此乃壬癸巳午之方也。</p>
            <p class="STYLE2 STYLE2">　　假如：[ 庚子，庚辰，庚申，丁丑 ]，此是王都统制命，丁卯出边上，得十四官诰， [ 庚申，戊子，庚辰，丙戌 ] ，此一生员八字，亦候过禀，后告侍亲，惟放发些财而不贵。何也？所谓生江南则为橘，生江北则为枳，土产故也。</p>
            <p class="STYLE2 STYLE2">　　若逢伤官月建，如凶处未必皆凶。</p>
            <p class="STYLE2 STYLE2">　　此论伤官格。伤官之法，务要伤尽，而不为祸。四柱若元有官星，伤之尤重，元无官星，伤之则轻。若三合会起伤官之杀，及运行伤官之地，其祸不可言矣。故伤官见官，为祸百端。若当生年干，有伤官七煞为祸最重，谓之福基受伤，终身不可除去，若月时上见伤官之地，可发福矣。若女人命有伤官者，主克夫，若见合多，则为卑贱，不娼则淫，非奴婢则师尼。何故？伤官伤夫。若四柱中财来合去，非良妇也。[ 己卯，癸酉，戊寅，庚申 ]，此八字一附学生，地支六冲，作戊日庚申时之格不得，只好作伤官看，行南方运，常考不利，克妻无嗣，己运卒。</p>
            <p class="STYLE2 STYLE2">　　内有正倒禄飞，忌官星亦嫌羁绊。</p>
            <p class="STYLE2 STYLE2">　　内有正倒禄飞者；乃丁巳得巳字多。巳冲出亥中壬水为官星，乃正飞天禄马格也。若辛日得亥字多，亥冲出巳中丙火为官星，乃是倒飞天禄马也。其中若壬癸辰巳，皆是官星羁绊也，则减分数，岁运亦同。壬辰，辛亥，癸亥，癸亥，都堂王守仁八字，倒飞天禄马格。戊寅，癸亥，癸亥，癸亥，此乃丐者八字，露出戊字官星，斯为下矣。</p>
            <p class="STYLE2 STYLE2">　　六癸日，时逢寅位，岁月怕戊己二方，</p>
            <p class="STYLE2 STYLE2">　　此论刑合格。以六癸日为主星，用戊土为正气官星，喜逢甲寅时，用巳中戊土，癸日得官星，如庚寅刑不成，推甲寅时，是行运与飞天禄马同。怕四柱中有戊字己字，又怕庚寅伤甲字，刑坏子，忌申字，仔细推之。假如癸酉，辛酉，癸卯，甲寅，此是娄参政命。己卯，乙亥，癸未，甲寅，此八字年上露出己字，所以功名蹭蹬，屡科不第。</p>
            <p class="STYLE2 STYLE2">　　甲子日再遇子时，畏庚辛申酉丑午。</p>
            <p class="STYLE2 STYLE2">　　此论子遥巳格。甲用辛官。辛禄在酉，二字为甲木之印绶，遥合巳中之丙戊，合动酉中之辛，为甲之官。木喜壬癸亥子月，忌庚辛申酉，乃金来伤甲木，午来冲子，子丑羁绊，则不能去遥合矣。假如庚申，甲戌，甲子，甲子，此乃是罗御史之命，虽然是遥巳，然年上有庚申，冲克甲运，行戊寅，寅刑己，反成祸矣，乙丑年罢官。癸丑，己未，甲子，甲子，此八字乃一好赌博人。家业荡尽，其中畏庚辛申酉丑午，此年支正露出丑字，行东方北禄之乡，所以贫穷。</p>
            <p class="STYLE2 STYLE2">　　辛癸日多逢丑地，不喜官星。岁时逢子巳二宫，虚利虚名。</p>
            <p class="STYLE2 STYLE2">　　此论丑遥巳格。只辛丑癸丑二日可用，但要四柱中无一点官星，方用此格。盖辛用丙官，癸用戊官。丙戊禄在巳。惟丑能遥巳，丙戊之禄出矣。不要填实巳位，子字羁绊，不能遥矣，若申酉得一字为妙。假如乙丑，己丑，癸丑，癸丑，乃是叶侍郎之命。又有丁丑，癸丑，辛丑，己丑，此是王通判之命也。癸丑，乙丑，癸丑，癸亥，此八字白手发财成家，乃丑遥巳格真也。</p>
            <p class="STYLE2 STYLE2">　　拱禄拱贵，填实则凶。</p>
            <p class="STYLE2 STYLE2">　　此论拱贵拱禄二格者，乃两位虚拱贵禄之地，四柱不可占了贵禄之宫，则填实不容物，只为官星荣显也。其禄贵者，比之盛物之器皿，若空则容物，乃贵禄显荣。经云官崇禄显，定是夹禄之乡。又忌伤了日时，皆供不住矣。假如丁巳，丙午，甲寅，甲子，此是王郎中之命，此二甲来夹丑中之贵气，丑中癸水余气，辛金库墓，己土乘旺，乃甲木之财，岂不为贵，后运行辛丑除通判，入庚子运，庚金克甲木，又是午月，冲破甲子，乃天中杀，即空亡，夹贵不住，走了贵人，一旦坏了。庚戌，戊子，壬辰，壬寅，此乃戴大宝命，十一岁行庚寅中举，十九岁戊辰年中探花，行辛卯运填实卒。</p>
            <p class="STYLE2 STYLE2">　　时上偏财，别宫忌见。</p>
            <p class="STYLE2 STYLE2">　　此论时上偏财格，又名时马格，与时上偏官同，用时上天元，及支内人元，只要时上一位有之始为贵，若别位有之，便多了，难作偏财而论，要身旺，不要克破，要财旺即发矣。假如丁酉，己酉，戊子，壬子、邵统制命也。丁丑，己酉，丁丑，辛亥，此八字时上偏财，月支又酉丑会局，所谓别宫忌见也，家业破尽。</p>
            <p class="STYLE2 STYLE2">　　六辛日逢戊子，嫌午位运喜西方。</p>
            <p class="STYLE2 STYLE2">　　此论六阴朝阳格，辛金至亥为六阴之地，而得子时，故曰六阴尽处一阳生，故云六阴朝阳之格，乃谓尽阴还阳。辛用丙官，癸为寿星，只要子字一位，若多不中，喜戊干，戊来合癸，动巳中暗丙，丙为辛之官星。四柱中忌见午冲破子禄。西方乃金旺之地，故喜也，东方财气之乡次之，不要行南方火乡，北方水乡伤官也。</p>
            <p class="STYLE2 STYLE2">　　假如戊辰，庚申，辛卯，戊子，此毕甫遇命，运行西方。又如己未，辛未，辛未，戊子，此王郡玉命，运行东方。甲寅，甲戌，辛卯，戊子，此一生员命，术士皆作六阴朝阳格推，行东方运家破，岁考问充吏，看来还要作贪财破印而论为是。</p>
            <p class="STYLE2 STYLE2">　　五行遇月支偏官，岁时中亦宜制伏。类为去官留杀，亦有去杀留官，四柱纯杂有制，定居一品之尊。略见一位正官，官杀混杂反贱。</p>
            <p class="STYLE2 STYLE2">　　此论偏官，即七杀，若四柱中全无一点官星，用七杀为偏官。若有正官，此为七杀之鬼，乃争夺之人也，故谓见不见之刑。最要日干生旺，故喜身旺，怕冲，喜羊刃，只要制伏，不要四柱见正官，有兄不显其弟之说。或四柱中犯岁运，或是去官留杀何也，得制伏可也。若官杀混杂，不为清福，只此偏官七杀为贵。七杀乃小人也，小人多凶暴，无忌惮，乃能劳力，以养君子也。惟是无术以控制之，则不能驯伏而为用矣。若四柱中原无制伏，要行制伏之运。四柱中原有制伏，要行杀旺之乡，若有制伏，又行制伏之运。盖为尽法无民之喻。</p>
            <p class="STYLE2 STYLE2">　　假如己未，乙亥，丙寅，辛卯，此是王章明之命，此月偏官制伏在年上，兼日坐长生，又木三合，日主逢贵，所以发禄，后遭刑戮，无棺椁，初行壬申起福运。乙酉，乙酉，乙酉，乙酉，两个妇人，同此八字，一个极贵，一个极贫而有寿，何也？盖妇人之命，贵贱从夫也。乙酉，辛巳，乙卯，辛巳，此乃朱举人命，行戊寅运，乙卯科中试，行丁丑，是巳酉丑会金局，乃杀重，壬戌年不禄。</p>
            <p class="STYLE2 STYLE2">　　戊日午月，勿作刃看，时岁火多，却为印绶。</p>
            <p class="STYLE2 STYLE2">　　此论羊刃者，非犬羊之羊，乃是阴阳之阳。此禄前一位，是惟阳位有刃，阴位无矣。如丙戊禄在巳，午为羊刃也。戊日得午月，午上不为刃。刃不为刃者何也？乃阴火生阳土，正谓月生日干，若岁干时干又见火，乃是印绶格矣。</p>
            <p class="STYLE2 STYLE2">　　月令虽逢建禄，切忌会杀为凶。</p>
            <p class="STYLE2 STYLE2">　　大凡命中，以财官为贵。若四柱中有作合，以贪合忘官，又兼会起七杀，反为凶兆。且如甲日用酉月，为官星正气。若年时子辰，则会起申中庚为七杀，乃甲之鬼贼，故为凶。</p>
            <p class="STYLE2 STYLE2">　　官星七杀交差，却以合杀为贵。</p>
            <p class="STYLE2 STYLE2">　　官星乃贵气之神。纯而不杂，乃为清福，杂而不纯，便坏造化，有支中合出七杀为吉兆，经云合官星不为贵，合七杀不为凶，乃是五行赖之救助，且如甲日生人得卯时，卯中之乙，能合庚字，为甲之偏官，是为合杀也。若男子得之和气，与人投合贵者。女人得之，多生心意不足，虽美丽性乐私情，主克夫坏子矣。如庚日生，四柱见丙为杀，则有申辰合起子为水局来救之，丙化为官，则为吉矣。</p>
            <p class="STYLE2 STYLE2">　　柱中官星太旺，天元赢弱之名。</p>
            <p class="STYLE2 STYLE2">　　大抵人生以财官禄为贵，取其中和之气为福厚，偏党之气为福薄。若官星太旺，天元身弱，又行官旺乡，反成其祸。且如甲乙日，天元用庚辛申酉巳丑为官贵，四柱中官星既多，元有制伏则妙。本身弱，虽行制伏之运，乃可发福。若行官旺之乡，乃造化太过，其祸害破财，不可胜言，运数亦然。辛巳，庚子，丙子，癸巳，此八字官旺行丙申运，丙临申为杀重之位，甲子年十月，不禄。</p>
            <p class="STYLE2 STYLE2">　　日干旺甚无依，若不为僧即道。</p>
            <p class="STYLE2 STYLE2">　　此论时旺，主本得地，乃为时旺之乡也。其人沉疴不染，耆年齿牢发黑，强其体骨，天年过数，此格多出俗避位，出尘尚志，慕道修禅，乃日干甚旺。且如庚日生人，月时在申，或运又西方，此庚以火为官星，火至西方而死，庚以木为财，木至西方而绝，既是财官禄马俱无，则欲步於前程，何以设施，故无依，盖全身远害之命也。假如乙卯，丙子，丙午，癸巳，此祁真人命，日干旺於东方南方运矣。</p>
            <p class="STYLE2 STYLE2">　　印绶生月，岁时忌见财星，运入财乡，却宜退身避位。</p>
            <p class="STYLE2 STYLE2">　　此论月生日干，乃印绶之名。印绶乃喜官星，畏财气，若天干财乡，乃为坏印也，印绶者，乃我气源，须要根固。若行财运者，宜退身避位，不然必遭降谪徒配也。假如庚戌，甲申，癸丑，丁巳，此命月中正气，庚金印绶，主本杂气，不合巳中丙火，为癸之财，其水见财。贪财坏印。一生蹭蹬，故曰：印绶在刑克之地，身乱身亡之故也。后大运行己丑，流年丙寅四月破家，何故？元有伤印之杀，岁运又行伤运气，庚入墓也。丙寅，丙申，癸丑，乙卯，此八字癸水日干，以申中庚金为印绶，丙火为财克庚金，印绶被伤，亥运即得咯血之疾而卒。盖乙木为寿星，乙死于亥，金主肺，得血疾无疑。</p>
            <p class="STYLE2 STYLE2">　　劫财羊刃，切忌时逢。岁运并临，灾殃立至。</p>
            <p class="STYLE2 STYLE2">　　劫刃乃是日上天元，分争财禄，比肩是也。阳刃者，日干禄前一位是也，且如禄马，甲禄在寅，甲用己土为财，见卯为刃，刃来相侵夺己士矣。假如戊午日并月相同者，二三午戊字者，共相侵夺癸水为财，故曰劫财。以戊禄在巳前一辰，见午，午有己土克癸水，此谓之劫财羊刃。故主破财散业，离家失土，施恩反怨，心性卒暴，进退孤疑，偏生庶妻为正，带疾破相，性勇贪婪，志大心高，伤害不足。若大运流年逢之，因财争竞，不然疾病连妻子矣。</p>
            <p class="STYLE2 STYLE2">　　假如癸未，乙卯，甲子，已巳，此岳飞命，此为劫财羊刃，行运辛亥流年，辛酉三十九岁，合起辛亥，灾祸起坐囹圄亡身。戊寅，乙卯，甲戌，甲子，此八字有祖业，有子息，无兄弟，父母早丧。自今正发，行己未运，甲子年，因宫事破财不禄。戊寅，已卯，甲子，甲子，此八字有些祖业，有庶生兄，无子息，父母亦早丧，丁巳运癸卯年，被兄打成疾死，何也？盖春木无金，岁运又见卯也。</p>
            <p class="STYLE2 STYLE2">　　日干背禄，岁时喜见财星。运至比肩，号日背禄逐马。</p>
            <p class="STYLE2 STYLE2">　　禄之向也为顺，背也为逆，且如甲得寅为禄，若遇己丙为背禄。经云：背禄主无疑之论。主初明后晦，喜财星，戊己土助其身，火至亥无气，比肩见甲分财，经云：马者，在乎财位，乃甲见寅为生旺处；甲用土为财，用金为官，土至寅病，金至寅绝，乃禄马不扶身。赋云：马劣财微，宜退身避位。岂不谓之守穷途而凄惶也。</p>
            <p class="STYLE2 STYLE2">　　五行正贵，忌刑冲克破之官。</p>
            <p class="STYLE2 STYLE2">　　此论正气官星者。提纲之要，要年时上有财气，乃贵人也。忌刑冲克破之神填之。</p>
            <p class="STYLE2 STYLE2">　　四柱干支，喜三合六合之地。</p>
            <p class="STYLE2 STYLE2">　　凡支干有三合六合者，乃天地阴阳万物，皆有感应相合。倘得刚柔相制，两两相对所以有眷属，妻妾，贵乎大人之重，几乎上人之象。合财为官禄之相从，舍刑为刑杀之相压也。</p>
            <p class="STYLE2 STYLE2">　　日干无气，时逢羊刃不为凶。</p>
            <p class="STYLE2 STYLE2">　　且如甲申日，卯时为刃，此是申中庚金，能克卯中乙木为财为马为妻，须逢刃不为凶矣。甲午，丁卯，戊子，戊午，此八字戊土春生则弱也，喜午时为刃，以帮其身。原有福业，行南方印运，增创大业。但官杀混杂，考降禀后，纳粟去作国子生终。</p>
            <p class="STYLE2 STYLE2">　　官杀两停，喜者存之，僧者弃之。</p>
            <p class="STYLE2 STYLE2">　　甲用辛酉为官星，又见申庚，何以诀？又见三合之混同，甲乙用庚辛为官贵，而有巳有丑，是官杀混杂，虽行制伏之运，或去杀用官，或去官用杀，方发福。若混杂之命，岁更在旺乡混官杀，其祸不可具述矣。</p>
            <p class="STYLE2 STYLE2">　　地支天干合多，变云贪合忘官。</p>
            <p class="STYLE2 STYLE2">　　且如甲用辛为官，而有丙，见庚为杀而有乙。乙用庚为官，而辛为杀，又有丙及支干多合，此阳官阴杀，乃是造化之必然也。若四柱有合，是为贪合忘官。经云：合星官不为贵，合七杀不为凶，五行有救助之谓也。</p>
            <p class="STYLE2 STYLE2">　　四柱杀旺运纯，身旺为官清贵。</p>
            <p class="STYLE2 STYLE2">　　此七杀即偏官也，喜制伏，四柱内以杀为官。且如甲忌庚为杀，而甲生於寅地，乃身旺，其甲暗包丙长生，则不畏金为杀，以杀化为官星，则甲庚各自有特旺之势，而行纯旺运，乃为极品之贵。</p>
            <p class="STYLE2 STYLE2">　　凡见天元太弱，内有弱处复生。</p>
            <p class="STYLE2 STYLE2">　　此论日主自坐官杀，乃为人元弱处复生，乃是胎生元命。且如甲胎在申，申中有庚金为偏官，壬水为印绶，受气相感，气生胎元。得壬水长生，酉上沐浴，戌上冠带，亥上临官，如人之算日必生木矣，此格只要官星旺运，方可发福，不要冲破刑克。</p>
            <p class="STYLE2 STYLE2">　　柱中七杀全彰，身旺极贫无救。</p>
            <p class="STYLE2 STYLE2">　　伤官乃禄之七杀。败财乃马之七煞，偏官乃身之七煞，四柱有之，身旺建禄，不为富矣。</p>
            <p class="STYLE2 STYLE2">　　无杀女人之命，一贵可作良人。</p>
            <p class="STYLE2 STYLE2">　　大抵看男命，与女命不同，女命不取官星，不取财星，不取贵人，不取三合六合，不要败马生旺暴败，不要干支刚强羊刃，不要比肩，乃见如此，何以知其贵贱乎？答曰：阴人者，全靠夫主，夫富贵妻变富贵，夫贫贱妻亦贫贱，乃天地阴阳之理也。凡女人之命，大喜要安静清贵，旺夫旺子为妙。若绝气并刑冲破害不美，若女命贵一并夹贵者，必为贵人妻矣。</p>
            <p class="STYLE2 STYLE2">　　贵众合多，定是尼师娼婢。</p>
            <p class="STYLE2 STYLE2">　　贵者，官杀也。官者正夫，杀者偏夫。合者地支暗合，三合六合，心多不足，虽生美质，性乐私情，非良妇也。</p>
            <p class="STYLE2 STYLE2">　　偏官时遇制伏太过乃是贫儒。</p>
            <p class="STYLE2 STYLE2">　　偏官命主人性聪明，刚强傲物。若四柱中制伏多，乃尽法无民也。中和之气为福厚，偏党为福薄。假如丙午，甲午，癸亥，乙卯，此乃是钱雁秀才之命，月上偏官，所以伤残，目盲足跛，却有文章秀气，终身贫穷矣。</p>
            <p class="STYLE2 STYLE2">　　四柱伤官，运入官乡必破。</p>
            <p class="STYLE2 STYLE2">　　此论伤官，四柱有官星，运入官乡破者轻，须要明轻重。假如癸未，癸亥，辛未，癸巳，此五都丞命，辛以丙为官，巳中有丙，月中有壬水，则破其官星也。</p>
            <p class="STYLE2 STYLE2">　　五行绝处，即是胎元，生日逢之，名曰受气。</p>
            <p class="STYLE2 STYLE2">　　李侍郎命，即胎元逢生，名曰受气。诗曰“五行绝处是胎元，生日逢之富贵全。更若支元来佑助，定荣衣冠早乘轩”，度理可以知幽微之妙，度性可以知生死之理。甲辰，壬申，丙子，己丑，丙子日乃胞胎日，支会水局，喜甲木生之，己土制之，一交甲戌运，甲子科中试。</p>
            <p class="STYLE2 STYLE2">　　是以阴阳罕测，不可一理而推，务要禀得中和之气，神分贵贱，略敷古圣之遗踪，约以今贤之博览，若此法参详，论命无差无忒。</p>
            <p align="center" class="STYLE2 STYLE2"><strong>继善篇</strong></p>
            <p class="STYLE2 STYLE2">　　人禀天地，命属阴阳，生居覆载之间，尽在五行之内。欲知贵贱，先观月令及提纲。</p>
            <p class="STYLE2 STYLE2">　　歌释：提纲即是月令，先观气候浅深吉凶。官印与财神，忌劫冲刑，衰运逢吉，则为吉断，遇凶则为凶评，生於节气，属何神，贵贱贫富由命定。</p>
            <p class="STYLE2 STYLE2">　　次断吉凶，专用日干主本。三元要成格局，四柱喜见财官。用神不可损伤，日主最宜健旺。</p>
            <p class="STYLE2 STYLE2">　　歌释：专以日干为主，次看印绶财官。甲子生于酉月，其中官禄端详。寅午戌嫌丙丁，又嗔比劫，伤官破印，反为下贱，无劫财运馨香。辰戌丑未，祖遗粮，戊己名登金榜。</p>
            <p class="STYLE2 STYLE2">　　又韵：欲问三元何取，天时地利人和。例如甲子日生，吾凭此依例无讹，甲天干地癸人窠，印绶财官真可贺。若还有此又无伤，身惹天香台阁坐。取用正官为例，嫌以劫破伤官。一位正财为美，财多生杀为殃。比肩运行失旺，值斯男效才良，身衰财运祸难当，家健家肥福又旺。</p>
            <p class="STYLE2 STYLE2">　　年伤日干，名为主本不和。</p>
            <p class="STYLE2 STYLE2">　　歌释：年逢七煞克日，祖宗无力过房。 若还日月及时中，归禄逢财夭丧。</p>
            <p class="STYLE2 STYLE2">　　杀旺运逢为祸，印生多福为祥。比肩旺运莫疑猜，只是单衾纸帐。</p>
            <p class="STYLE2 STYLE2">　　岁月时中，大怕煞官混杂。</p>
            <p class="STYLE2 STYLE2">　　歌释：大凡财官印食，俱凭生月用之。 见财作财而断，逢官以官而议。</p>
            <p class="STYLE2 STYLE2">　　逢印作印而论，浅深气便思之。死绝败衰较量，生年月运，贵多基多，出宗而求贵。</p>
            <p class="STYLE2 STYLE2">　　取用凭于生月，当推究于浅深。发觉在於曰时，要消详于强弱。官星正气，忌见刑冲。</p>
            <p class="STYLE2 STYLE2">　　歌释：官星正印莫混，财多伤食莫逢。且如乙卯见庚辰时月，戌逢冲损，甲生巳酉丑月，午未火局休逢，若还官旺见冲，干有印见之吉用。</p>
            <p class="STYLE2 STYLE2">　　时上偏财，怕逢兄弟，生气印绶，利官运畏入财乡。</p>
            <p class="STYLE2 STYLE2">　　歌释：年月时来生日，号为印绶资身。运行官印起珍珠，财旺运逢破印。</p>
            <p class="STYLE2 STYLE2">　　印旺无制孤蹇，相停官印超群。 旺财破印命归云，官运拟为贵命。</p>
            <p class="STYLE2 STYLE2">　　七煞偏官喜制伏，不宜太过。</p>
            <p class="STYLE2 STYLE2">　　歌释：无制为七煞，七煞有制是偏官。有制有煞则为良，一制一伏为上。</p>
            <p class="STYLE2 STYLE2">　　制过贫寒愚蠢，喜行七煞之乡。身旺无制旺身强，却要运行煞向。</p>
            <p class="STYLE2 STYLE2">　　伤官复行官运，不测灾来，羊刃冲合岁君，勃然祸至。</p>
            <p class="STYLE2 STYLE2">　　歌释：细论伤官喜忌，忌之不并官来。岁君月建日辰猜忌者，最为刑害。</p>
            <p class="STYLE2 STYLE2">　　应如仇人相见，怒生厮杀难回。</p>
            <p class="STYLE2 STYLE2">　　如逢此者，必生灾祸，宜精研喜忌。</p>
            <p class="STYLE2 STYLE2">　　歌释：甲子日时丁卯，算来羊刃之功。岁运辛酉若相逢，丁破辛卯无用。</p>
            <p class="STYLE2 STYLE2">　　丙日生时甲子，年逢戊已相同。甲能破戊戊子冲，制之返为吉用。</p>
            <p class="STYLE2 STYLE2">　　富而且贵，定因财旺生官。</p>
            <p class="STYLE2 STYLE2">　　歌释：洪遣富而且贵，定因财旺生官。身强财积福如山，不露财官贵算。</p>
            <p class="STYLE2 STYLE2">　　财旺无官亦妙，财神叠露浮荡。若还主弱不能生，定是富家贫汉。</p>
            <p class="STYLE2 STYLE2">　　非夭则贫，必是身衰遇鬼。</p>
            <p class="STYLE2 STYLE2">　　歌释：甲生庚金秋旺，身衰制也难当。时逢寅卯夭须防，岂知木绝金旺，</p>
            <p class="STYLE2 STYLE2">　　无疾祸重孤苦，早发须是夭亡。刃食须印祸推详，贵显民豪达士。</p>
            <p class="STYLE2 STYLE2">　　六壬生临午位，号日禄马同乡。</p>
            <p class="STYLE2 STYLE2">　　歌释：壬日生临午位，午时丁己财官。更逢寅午戌来详，最喜刑冲官煞旺。</p>
            <p class="STYLE2 STYLE2">　　又怕财官显露，魁伤岁运为殃。正官为禄马财乡，午月时运一样。</p>
            <p class="STYLE2 STYLE2">　　癸日坐向巳官，乃是财官双美。</p>
            <p class="STYLE2 STYLE2">　　歌释：癸日生居巳位，财官福禄何如。巳藏丙戊最为奇，丙是财神官是巳。</p>
            <p class="STYLE2 STYLE2">　　月时运同倒冲刑，贫贱多疑。岁运官煞露分明，减福艰辛而已。</p>
            <p class="STYLE2 STYLE2">　　财多身弱，正是富屋贫人。</p>
            <p class="STYLE2 STYLE2">　　歌释：财神二三叠见，身衰福浅难承。算来先富积珍珠，后破家囊似声。</p>
            <p class="STYLE2 STYLE2">　　日主若逢印助，始见富贵稍临。正财乘旺倚妻荣，壬事迷花不定。</p>
            <p class="STYLE2 STYLE2">　　以煞化权，定作寒门之贵客。</p>
            <p class="STYLE2 STYLE2">　　歌释：癸日提逢癸丑，天干二气相连。虽然逢煞本身坚，子丑俣之杀浅。</p>
            <p class="STYLE2 STYLE2">　　未与年支干煞，相停身煞也憎。如斯富贵两双全，显祖名扬福禄坚。</p>
            <p class="STYLE2 STYLE2">　　又韵：逢煞切宜看印，印绶化煞为权。杀多宜食制为先，后富必当先蹇。</p>
            <p class="STYLE2 STYLE2">　　甲日见庚申煞，喜逢木旺东行。丙丁寅午火燥，庚制过，反为下贱。</p>
            <p class="STYLE2 STYLE2">　　登科甲第，官星临无破之宫。</p>
            <p class="STYLE2 STYLE2">　　歌释：丙日生官丑月，财官归禄名驰。库中之物喜冲奇，柱外刑冲运喜。</p>
            <p class="STYLE2 STYLE2">　　其造逢冲则贵，登科位至同知。若还柱内有冲刑，运再逢之不吉。</p>
            <p class="STYLE2 STYLE2">　　纳粟奏名，财库居生旺之地。</p>
            <p class="STYLE2 STYLE2">　　歌释：丁巳日提己丑，时逢辛丑财全。年干乙卯助身坚，巳火出来锻炼。</p>
            <p class="STYLE2 STYLE2">　　岂料财多归库，土金二曜结缘。分明纳粟去朝天，学士名登金榜。</p>
            <p class="STYLE2 STYLE2">　　又韵：庚日生居未月，未中乙木为财。财星归库要冲开，无跃鸿门光彩。</p>
            <p class="STYLE2 STYLE2">　　申日戊辰土重，逢冲富贵美哉。因财而得富贵，贯朽粟陈豪迈。</p>
            <p class="STYLE2 STYLE2">　　官星太旺，经临旺处必倾。</p>
            <p class="STYLE2 STYLE2">　　歌释：柱中官星太旺，身强反福为奇。主旺无冲方论，运行财地家肥。</p>
            <p class="STYLE2 STYLE2">　　身衰若行财地，化鬼反必倾危。若然印绶喜财依，父死早岁无久遗。</p>
            <p class="STYLE2 STYLE2">　　印绶被伤，倘若荣华不久。</p>
            <p class="STYLE2 STYLE2">　　歌释：六甲生逢癸地，最嫌戊己来侵。如柱财外运逢之退藏，灾刑可避。</p>
            <p class="STYLE2 STYLE2">　　运不见财为美，柱中财气超群。诗书博览事多知，虎榜高标名姓。</p>
            <p class="STYLE2 STYLE2">　　有官有印，无破作廊庙之材。</p>
            <p class="STYLE2 STYLE2">　　歌释：有印逢之为上，妙逢官煞为祥。仍分官煞莫刚强，富贵名登金榜。</p>
            <p class="STYLE2 STYLE2">　　最忌财星破印，又嫌伤食破官。运行不错食皇粮，有家破坏毁伤。</p>
            <p class="STYLE2 STYLE2">　　无印无官，有格乃作朝廷大用。</p>
            <p class="STYLE2 STYLE2">　　歌释：命内无官无印，须观有格为奇。壬骑龙背及飞天，遥巳朝阳之例，</p>
            <p class="STYLE2 STYLE2">　　倒冲食伤杂气。魁罡日禄居时，金神鼠贵井栏叉，又无破，化生为贵。</p>
            <p class="STYLE2 STYLE2">　　名标金榜，须还身旺逢官。得佐圣君，贵在冲官逢合。</p>
            <p class="STYLE2 STYLE2">　　歌释：日主高强察理，官星有气当时。若逢财印助根基，无破文场得意。</p>
            <p class="STYLE2 STYLE2">　　伤食劫财莫逢，财官旺气权威。首登虎榜凤凰池，乌帽金冠霞帔。</p>
            <p class="STYLE2 STYLE2">　　又韵语曰：亥冲巳位，丙为官禄之藏。丙丁透出巳嗔殃，反丙逢辰绊当。</p>
            <p class="STYLE2 STYLE2">　　癸亥巳藏丙戊，为官禄位轩昂。不逢寅戊巳垣乡，定拟紫袍卿位。</p>
            <p class="STYLE2 STYLE2">　　非格非局，见之焉得为奇。身弱遇官，得后徒然费力。</p>
            <p class="STYLE2 STYLE2">　　歌释：非格非局细察，只因破损伤神。身弱官多先贵后贫，费力荣心。</p>
            <p class="STYLE2 STYLE2">　　身若居官难发，运行身旺财荣。官星一二弱无嗔，相停曰为贵命。</p>
            <p class="STYLE2 STYLE2">　　小人命内，亦有正印官星，君子格中，也犯七煞羊刃。</p>
            <p class="STYLE2 STYLE2">　　歌释：小人有正官正印中，伤克刑冲。恶多善少反为凶，可拟谗庾而论。</p>
            <p class="STYLE2 STYLE2">　　君子羊刃七煞，善多恶少相逢。煞星喜刃而相同，制煞身强贵用。</p>
            <p class="STYLE2 STYLE2">　　为人好煞，羊刃必犯于偏官。</p>
            <p class="STYLE2 STYLE2">　　歌释：羊刃若逢七煞，主人心毒害民，徒然富贵不长，自大声高气象。甲日见庚为煞，卯来为刃分明。若逢印吉好求名，逢杀亦看刃。</p>
            <p class="STYLE2 STYLE2">　　素食慈心，印绶遂逢于天德。</p>
            <p class="STYLE2 STYLE2">　　歌释：大凡印旺重重，天月德而助吉。仁义礼智信常存，好善济人利物。富贵超群，发达心慈，拜道祀佛，有终有始。事三思，财旺为人反覆。</p>
            <p class="STYLE2 STYLE2">　　生平少病，日主高强。一世安然，财命有气。</p>
            <p class="STYLE2 STYLE2">　　歌释：寅卯专嫌战克之乡，寿年鹤算少灾殃，福发浑如海漾。甲生辰戊丑未，安然财命荣昌。财官印绶旺为良，心地宽洪方能小祥。</p>
            <p class="STYLE2 STYLE2">　　官刑不犯，印绶天德同官。少乐多忧，盖因日主身弱。</p>
            <p class="STYLE2 STYLE2">　　歌释：印绶喜逢天德，平生福禄声香。乙日酉月煞刚强，又嫌己丑金旺。</p>
            <p class="STYLE2 STYLE2">　　若还无制梦黄梁，辛苦忧愁刑丧。倘然日主衰弱，其造断然不良。</p>
            <p class="STYLE2 STYLE2">　　身强杀浅，假煞为权。</p>
            <p class="STYLE2 STYLE2">　　歌释：化煞为权可以取，甲生寅卯之乡。木逢亥卯戌未行，何怕庚金作党。</p>
            <p class="STYLE2 STYLE2">　　乙生巳酉丑月，喜逢火局相当。若逢亥卯未生殃，处世艰难贫相。</p>
            <p class="STYLE2 STYLE2">　　杀重身轻，终身有损。</p>
            <p class="STYLE2 STYLE2">　　歌释：阴不生於乙酉，时逢辛巳少祥。身轻煞重最难当，又恐运行煞向。</p>
            <p class="STYLE2 STYLE2">　　纵有富贵疾病，无疾富贵早亡。如斯嫩草又逢霜，柳絮风吹飘荡。</p>
            <p class="STYLE2 STYLE2">　　衰则变官为鬼，旺则化鬼为官。</p>
            <p class="STYLE2 STYLE2">　　歌释：日主生来衰弱，官多化鬼为殃。若逢主旺煞来降，变鬼为官显达。</p>
            <p class="STYLE2 STYLE2">　　官多必难领受，煞重无制夭亡。身衰身旺细推详，只喜化煞为上。</p>
            <p class="STYLE2 STYLE2">　　月生日干运行不喜财乡。日主无依，却喜运行财地。</p>
            <p class="STYLE2 STYLE2">　　歌释：月生日干为印，，不宜财运坏伤。甲生亥子印无冲，巳午辰戌丑未损，日主生旺太过， 若无格局印逢，岂知身旺却无依，运喜财乡多福重。</p>
            <p class="STYLE2 STYLE2">　　时归日禄，生平不喜官星。</p>
            <p class="STYLE2 STYLE2">　　歌释：日禄居时最妙，年提畏煞官星强，官制禄，禄难归，但见官星格善，月提运喜财地， 无官职显名高。天干之内见官星，运喜食伤福泰。</p>
            <p class="STYLE2 STYLE2">　　阴若朝阳，切忌丙丁离位。</p>
            <p class="STYLE2 STYLE2">　　歌释：六辛时逢戊子，号日阴去朝阳。运行西地姓名香，一举首登金榜。</p>
            <p class="STYLE2 STYLE2">　　仍忌丙丁离位，最嫌官杀相伤。岁时最怯此星藏，只是经商之客。</p>
            <p class="STYLE2 STYLE2">　　太岁乃众煞之主，入命未必为殃。若逢战斗之乡，必主刑于本命。</p>
            <p class="STYLE2 STYLE2">　　歌释：岁乃人君之象，未可便作凶言。生当羊刃克流年，不死灾刑非浅。</p>
            <p class="STYLE2 STYLE2">　　冲破岁君为祸，应如臣犯於君。夫子遭陈于蔡地，浑如六国吞秦。</p>
            <p class="STYLE2 STYLE2">　　岁伤日干，有祸必轻。日犯岁君，灾殃必重。</p>
            <p class="STYLE2 STYLE2">　　歌释：岁伤日如父怒子，祸则轻而可恕。日犯岁如子怒父，下犯上者难容。</p>
            <p class="STYLE2 STYLE2">　　日干喻如臣子，太岁时若君父。凶运灾重岁再逢。柱凶流年定故。</p>
            <p class="STYLE2 STYLE2">　　五行有救，其年返必为祥，四柱无情，故论名为克岁。</p>
            <p class="STYLE2 STYLE2">　　歌释：甲日主来逢戊，名为日犯岁君。庚辛柱制福非轻，柱若无庚运蹇。</p>
            <p class="STYLE2 STYLE2">　　庚辛日主于甲，岁伤日干略病。食神印绶制清平，无制灾非刑并。</p>
            <p class="STYLE2 STYLE2">　　庚辛来伤甲乙，丙丁先见无危。丙丁反克庚辛。壬癸逢之不畏。</p>
            <p class="STYLE2 STYLE2">　　戊己愁逢甲乙，干头须用庚辛。壬癸虑遭戊己，甲乙临之有救。</p>
            <p class="STYLE2 STYLE2">　　壬来克丙，须用戊去当头。癸去伤丁，却喜己来相制。</p>
            <p class="STYLE2 STYLE2">　　庚得壬男制丙，反作长年。甲以乙妹妻庚，凶为吉兆。</p>
            <p class="STYLE2 STYLE2">　　歌释：庚得壬男制丙，子来救母无病。甲得乙妹配庚，亲成是凶而吉庆。</p>
            <p class="STYLE2 STYLE2">　　故曰有心变爱，果然无意伤人。贪欢喜合杀忘刑，福旺名扬财胜。</p>
            <p class="STYLE2 STYLE2">　　天元虽旺，若无依倚是常人，日主太柔，纵遇财官为寒士。</p>
            <p class="STYLE2 STYLE2">　　歌释：天元日主太旺，岁时月印财官。三才不显，主贫寒僧道孤形之汉。</p>
            <p class="STYLE2 STYLE2">　　日干柔金生旺，财官多返生殃。当之不住守寒窗，辛苦囊消貌癯。</p>
            <p class="STYLE2 STYLE2">　　女人无煞，带二德受国家之封。</p>
            <p class="STYLE2 STYLE2">　　歌释：女以官为夫星，不宜七煞争功。无官七煞是夫宫，不喜官星相混。</p>
            <p class="STYLE2 STYLE2">　　财官印绶全带，夫荣妻贵名门。二重天月德相逢，职掌皇家赠俸。</p>
            <p class="STYLE2 STYLE2">　　男命身强，遇三奇为一品之贵。</p>
            <p class="STYLE2 STYLE2">　　歌释：日主高强富贵，财官印绶俱全。甲逢辛己癸为缘，乙戊庚壬可见。</p>
            <p class="STYLE2 STYLE2">　　丙日癸辛乙未，丁壬庚甲高迁。戊喜癸乙丁卯，己壬甲丙三元。</p>
            <p class="STYLE2 STYLE2">　　庚辛壬癸例依前，无破名登金殿。</p>
            <p class="STYLE2 STYLE2">　　甲逢己而生旺，定怀中正之心。</p>
            <p class="STYLE2 STYLE2">　　歌释：甲逢己土合中旺，富贵荣华定可量。常怀中正得人心，常遇贵人须可望。</p>
            <p class="STYLE2 STYLE2">　　甲属东方生木之气，主乎仁。土属中央厚土之气，主乎信，甲己化土，而四柱中更带生旺，为人忠厚，乃正直之人也。</p>
            <p class="STYLE2 STYLE2">　　丁遇壬而太过，必犯淫讹之乱。</p>
            <p class="STYLE2 STYLE2">　　歌释：乙日生六甲，心存仁义忠良。日时甲己是财官，化合家兴财旺。</p>
            <p class="STYLE2 STYLE2">　　丁日遇壬太过，化官作鬼为殃。柱中三两巧淫娼，夫重沿门弹唱。</p>
            <p class="STYLE2 STYLE2">　　丙临申位，逢阳水，难获延年。</p>
            <p class="STYLE2 STYLE2">　　歌释：丙日生于申位，申长生水疏通。壬申壬子及辰中，七煞刚强祸重。</p>
            <p class="STYLE2 STYLE2">　　壬午壬寅壬戌，其祸轻而无用。煞多身弱定成凶，仔细参详理同。</p>
            <p class="STYLE2 STYLE2">　　己入亥宫，阴木见终为损寿。</p>
            <p class="STYLE2 STYLE2">　　歌释：为人日生己亥，祸逢乙木交争。殊知亥有木长生，无制夭亡蹭蹬。</p>
            <p class="STYLE2 STYLE2">　　乙巳乙丑乙酉，煞中以义掩恩。乙未乙亥卯森森，不死贫寒偃蹇。</p>
            <p class="STYLE2 STYLE2">　　庚值寅而遇丙，生旺无危。</p>
            <p class="STYLE2 STYLE2">　　歌释：假如庚寅日主，生于丙火煞刚。寅中艮土返为祥，以煞化权为上。</p>
            <p class="STYLE2 STYLE2">　　庚日生申归禄，其中旺气高强。反将丙火化为官，临危见机无恙。</p>
            <p class="STYLE2 STYLE2">　　乙遇巳而见辛，身衰有祸。乙逢庚旺，长存仁义之风。</p>
            <p class="STYLE2 STYLE2">　　歌释：乙木生临巳位，身衰有祸祯祥。丙辛庚乙配鸾凰，处世无如福长。</p>
            <p class="STYLE2 STYLE2">　　阴水逢庚之地，春风四海名扬。上和下睦体三纲，贯世超群少恙。</p>
            <p class="STYLE2 STYLE2">　　丙合辛生，镇掌威权之职。</p>
            <p class="STYLE2 STYLE2">　　歌释：丙合辛生夏令，岁月时见辛多。龙韬豹略志萧何，又怯刑伤克破。</p>
            <p class="STYLE2 STYLE2">　　辛日见丙得合，逢生逢禄中和。运行官旺福崇峨，四海名扬振播。</p>
            <p class="STYLE2 STYLE2">　　木重逢火位，铭为气散之文。</p>
            <p class="STYLE2 STYLE2">　　歌释：一木叠逢火位，夏生丙丁重逢。火能泄木气，岂知无功，作事无成贫困。</p>
            <p class="STYLE2 STYLE2">　　支喜寅午戊巳，戊己财通。火木化无凶，福禄优游家润。</p>
            <p class="STYLE2 STYLE2">　　独水三犯庚辛，号日体全之象。</p>
            <p class="STYLE2 STYLE2">　　歌释：壬癸两庚辛，喜生岁日时中。癸生辛透又庚逢，岁日时中亦用。</p>
            <p class="STYLE2 STYLE2">　　莫道印多不悦，一枭一正不凶。故知号曰休全功，五伯诸候食俸。</p>
            <p class="STYLE2 STYLE2">　　水归冬旺，生平乐自无忧。</p>
            <p class="STYLE2 STYLE2">　　歌释：癸亥年提甲子，癸亥壬子时真。提时伤劫运南程，最喜食财官印。</p>
            <p class="STYLE2 STYLE2">　　师人含山县住，掌下三百姓陈。煞官旺处反为嗔，刑若百端病症。</p>
            <p class="STYLE2 STYLE2">　　癸亥 甲子 癸亥 壬子 老彭之命</p>
            <p class="STYLE2 STYLE2">　　木向春生，处世安然有寿。</p>
            <p class="STYLE2 STYLE2">　　歌释：甲乙生于春月，柱逢寅卯重重。温良性格定慈心，青史朝廷备用。</p>
            <p class="STYLE2 STYLE2">　　财食印官旺处，火旺又反夭穷。术能精究似中庸，谈命宜知变动。</p>
            <p class="STYLE2 STYLE2">　　金弱遇火炎之地，血疾无宜。</p>
            <p class="STYLE2 STYLE2">　　歌释：庚日生居火地，柱逢丙丁重逢。若还寅午戌全通，不病也防疾重。</p>
            <p class="STYLE2 STYLE2">　　男主疯痨疾蛊，女产血劳之风。若无制伏岁时中，火急宜修棺冢。</p>
            <p class="STYLE2 STYLE2">　　土虚逢木旺之乡，脾伤定论。</p>
            <p class="STYLE2 STYLE2">　　歌释：甲子年提丁卯，己丑日时乙亥。岁时提路木徘徊，煞重脾寒疾害。</p>
            <p class="STYLE2 STYLE2">　　运行坎地夭折，岁逢木地定灾。西南方可发钱财，俊士闽丘后代。</p>
            <p class="STYLE2 STYLE2">　　甲子 丁卯 已丑 乙亥 甯子之命</p>
            <p class="STYLE2 STYLE2">　　金遇艮而遇土，号曰还魂。</p>
            <p class="STYLE2 STYLE2">　　歌释：庚金生寅遇火，其中艮土为祥。天干戊日若相逢，扳桂云梯可上。</p>
            <p class="STYLE2 STYLE2">　　重见丙丁相克，必当寿夭贫寒。不见丙丁逢戊己，管教家富粟千仓。</p>
            <p class="STYLE2 STYLE2">　　水入巽而见金，名为不绝。</p>
            <p class="STYLE2 STYLE2">　　歌释：壬癸生居巳地，本为富贵而看。柱嫌戊己作灾殃，岂逢庚金为上。</p>
            <p class="STYLE2 STYLE2">　　壬水受气于巳，水得母而长生。而能生水，故曰水入巽云云。</p>
            <p class="STYLE2 STYLE2">　　土临卯位，未中年必定灰心。金遇火乡，虽少壮必然挫志。</p>
            <p class="STYLE2 STYLE2">　　歌释：己日提逢卯位，身强有制贵人。杀多无制本身轻，疾苦心中不正。</p>
            <p class="STYLE2 STYLE2">　　庚辛性柔煞旺，少年挫志无成。作为性燥宜招刑，旺制堪为贵命。</p>
            <p class="STYLE2 STYLE2">　　金木交差刑战，仁义俱无。水火递互相伤，是非日有。</p>
            <p class="STYLE2 STYLE2">　　歌释：甲乙庚辛左右，乙逢左右庚辛。庚辛申酉旺支神，安有始终性情。</p>
            <p class="STYLE2 STYLE2">　　又是官煞混杂，所以无仁无义。财乡发福更劳心，潢潦财能有胜。</p>
            <p class="STYLE2 STYLE2">　　木从水养，水而木则漂流。</p>
            <p class="STYLE2 STYLE2">　　歌释：甲乙生居子地，但逢一二为奇。壬癸亥子叠干支，则木漂流无倚。</p>
            <p class="STYLE2 STYLE2">　　辛亥年提庚子，甲申乙丑交支。年逢丁酉运申随溺水，故闽吴吉。</p>
            <p class="STYLE2 STYLE2">　　金赖土生，土厚而金遭埋没。</p>
            <p class="STYLE2 STYLE2">　　歌释：庚辛日逢戊己，辰戌丑未俱齐。若逢火土叠干支，土重埋金无气。</p>
            <p class="STYLE2 STYLE2">　　纵有金珠万斛，难攀月桂仙枝 西江月下细详之，休道命之理微。</p>
            <p class="STYLE2 STYLE2">　　是以五行不可偏格，务禀中和之气。更能绝虑妄思，鉴命无差无讹矣。</p>
            <p class="STYLE2 STYLE2">　　歌释：看命先观日主，次审岁月时支。去留强弱舒配之，轻重浅深察理。</p>
            <p class="STYLE2 STYLE2">　　节禀中和之气，运参向背之宜。三才偏正产何时，俱藏西江月里。</p>
            <p align="center" class="STYLE2 STYLE2"><strong>六神篇</strong></p>
            <p class="STYLE2 STYLE2">　　五行妙用，难逃一理之中。进退存亡要识变通之道。命之理微，圣人罕言。</p>
            <p class="STYLE2 STYLE2">　　正官佩印，不如乘马。</p>
            <p class="STYLE2 STYLE2">　　诗释：正官无印本无权，佩印如何又不然。只为印多官泄气，不如乘马得高迁。</p>
            <p class="STYLE2 STYLE2">　　七煞用财，岂宜得禄。</p>
            <p class="STYLE2 STYLE2">　　诗释：财星生旺杀伤身，四柱全无倚靠神。天命相从成贵象，运行得禄受孤贫。</p>
            <p class="STYLE2 STYLE2">　　印逢财而罢职。</p>
            <p class="STYLE2 STYLE2">　　诗释：印绶贪财德有伤，难从天地立纲常。更无比动来相救，罢职偷闲归故乡。</p>
            <p class="STYLE2 STYLE2">　　财逢印以迁官。</p>
            <p class="STYLE2 STYLE2">　　诗释：身旺诚能掌大财，财多身弱便生灾。迁官何处求根本，岁运还须有印来。</p>
            <p class="STYLE2 STYLE2">　　命当夭折，食神孑立逢枭。</p>
            <p class="STYLE2 STYLE2">　　诗释：七杀重重主太柔，食神一位立当途。枭神印绶无财救，夭折芳魂逐水流。</p>
            <p class="STYLE2 STYLE2">　　运至凶危，羊刃重逢破局。</p>
            <p class="STYLE2 STYLE2">　　诗释：用财不有杀重来，羊刃逢之必夺财。再遇刃乡应破局，伤妻败业见非灾。</p>
            <p class="STYLE2 STYLE2">　　争正官不可无伤。</p>
            <p class="STYLE2 STYLE2">　　诗释：官星一位比肩重，争夺之间最有凶，伤尽直须官不用，自无冰炭到胸中。</p>
            <p class="STYLE2 STYLE2">　　归七煞最嫌有制</p>
            <p class="STYLE2 STYLE2">　　诗释：比肩本是无知物，一见伤官势必归。第恐食神来制之，丧家心事自成灰。</p>
            <p class="STYLE2 STYLE2">　　官星煞地，难守其官。</p>
            <p class="STYLE2 STYLE2">　　诗释：正官纯杂杀如顽，荆棘门居特立难。情性岂无君子恨，坚冰当道虎狼关。</p>
            <p class="STYLE2 STYLE2">　　煞在官乡岂能变煞。</p>
            <p class="STYLE2 STYLE2">　　诗释：杀多坚佞性偏刚，混入官星礼仪邦。顽石岂能变化，依然心事尚豺狼。</p>
            <p class="STYLE2 STYLE2">　　贪财坏印擢高科，印分轻重。</p>
            <p class="STYLE2 STYLE2">　　诗释：印旺偏官弱不堪，用财生杀岂为贪。只愁印薄逢财旺，未许蟾宫把桂攀。</p>
            <p class="STYLE2 STYLE2">　　运比用财缠万贯，比得资扶。</p>
            <p class="STYLE2 STYLE2">　　诗释：见财不用是何哉？财多旺甚日干衰。得遇比肩资扶处，白手犹能聚大财。</p>
            <p class="STYLE2 STYLE2">　　运到旺乡身反弱。</p>
            <p class="STYLE2 STYLE2">　　诗释：身弱拖根微有助，未从七煞未从财。假饶岁运扶身记，战敌无成力反衰。</p>
            <p class="STYLE2 STYLE2">　　财旺劫处祸犹轻。</p>
            <p class="STYLE2 STYLE2">　　诗释：偏正财多祸必多，日干无力奈如何。真逢比劫分将去，省得贫魔与病魔。</p>
            <p class="STYLE2 STYLE2">　　财逢有伤，还忌阴谋之贼。</p>
            <p class="STYLE2 STYLE2">　　诗释：财无劫夺则无伤，支库中间有暗藏。莫道小人不明露，岂知君子在高梁。</p>
            <p class="STYLE2 STYLE2">　　杀无明制，当寻伏敌之兵。</p>
            <p class="STYLE2 STYLE2">　　诗释：并多七杀正相刑，明制无人慢自惊。冲出暗藏兵有用，马陵树下火烧林。</p>
            <p class="STYLE2 STYLE2">　　贵人头上戴财官，门充驷马。</p>
            <p class="STYLE2 STYLE2">　　诗释：贵人互换得相成，上戴财官更显明。进气有根还有合，定从千里握兵刑。</p>
            <p class="STYLE2 STYLE2">　　生旺宫中藏劫杀，勇夺三军。</p>
            <p class="STYLE2 STYLE2">　　诗释：长生劫煞本非奇，生旺宫中却正宜。举鼎有为真足羡，每从边塞拂旌旗。</p>
            <p class="STYLE2 STYLE2">　　为跨马以亡身。</p>
            <p class="STYLE2 STYLE2">　　诗释：岁运逢财日主贪，又无比刃与成行。格中若见如斯局，此命危亡立马看。</p>
            <p class="STYLE2 STYLE2">　　因得禄而避位。</p>
            <p class="STYLE2 STYLE2">　　诗释：官星失马不为官，得马登庸理自然。只恐此身行遇禄，解还金带向林泉。</p>
            <p class="STYLE2 STYLE2">　　印解两贤之厄。</p>
            <p class="STYLE2 STYLE2">　　诗释：两杀重来威制重，食神无奈见枭神。柱中有印能成化，丁火奚能害此身。</p>
            <p class="STYLE2 STYLE2">　　财勾六国之争。</p>
            <p class="STYLE2 STYLE2">　　诗释：比刃贪官图利名，无财彼此自相宁。黄金一见成战局，惹起燕齐魏赵争。</p>
            <p class="STYLE2 STYLE2">　　众煞混行，一仁可化。</p>
            <p class="STYLE2 STYLE2">　　诗释：偏官叠见将何救，制杀无如化杀高。行去不劳重见食，疾之已甚祸相遭。</p>
            <p class="STYLE2 STYLE2">　　一煞倡乱，独力可擒。</p>
            <p class="STYLE2 STYLE2">　　诗释：一杀为妖应有限，不逢财印本为福。只消一食能归我，何必干支制伏多。</p>
            <p class="STYLE2 STYLE2">　　印居杀地，化之以德。</p>
            <p class="STYLE2 STYLE2">　　诗释：甲木逢申用煞神，纵然无火未伤身。中藏壬水生归化，惟恐干支见土神。</p>
            <p class="STYLE2 STYLE2">　　印居杀地，齐之以刑。</p>
            <p class="STYLE2 STYLE2">　　诗释：偏财偏官坐一宫，不能为福却为凶。局中要解侵凌患，制伏还须用一冲。</p>
            <p class="STYLE2 STYLE2">　　兄弟破财财得用。</p>
            <p class="STYLE2 STYLE2">　　诗释：此法从虚邀禄马，天干不动地支冲。但愁绾合并填实，用力艰难未有功。</p>
            <p class="STYLE2 STYLE2">　　杀官斯主主须从。</p>
            <p class="STYLE2 STYLE2">　　诗释：只力岂能支旺煞，无根端的只相从。他行他运成家业，我运身强业反空。</p>
            <p class="STYLE2 STYLE2">　　一马在厩，人不敢逐。</p>
            <p class="STYLE2 STYLE2">　　诗释：一财得所不遮搓，天地明明众所看。计取秋毫应不许，除非私向中探。</p>
            <p class="STYLE2 STYLE2">　　一马在野，人共逐之。</p>
            <p class="STYLE2 STYLE2">　　诗释：库墓藏财财不露，有何疑忌有何妨。谁知比劫能为福，暗窃阴谋不敢当。</p>
            <p class="STYLE2 STYLE2">　　财临生劫库破生宫，兼奉两家宗祁。</p>
            <p class="STYLE2 STYLE2">　　诗释：局中财以神为家，财要根深印要华。若使破根财不立，螟蛉过继定无差。</p>
            <p class="STYLE2 STYLE2">　　身坐比肩成比局，当为几度新郎。</p>
            <p class="STYLE2 STYLE2">　　诗释：我成我局必伤妻，比占妻宫总不宜。鸳帐岂能谐白发，无如冷落自家知。</p>
            <p class="STYLE2 STYLE2">　　父母一离一合，须知印绶临财。</p>
            <p class="STYLE2 STYLE2">　　诗释：正宗偏财同一所，悲欢离合岂能辞。印财生禄同乡者，立业成家尚有之。</p>
            <p class="STYLE2 STYLE2">　　夫妻随娶随伤，盖为比肩伏马。</p>
            <p class="STYLE2 STYLE2">　　诗释：比肩原伏妻财下，七煞藏身夺未成。乍见食神来制煞，鼓盆难免叹壮生。</p>
            <p class="STYLE2 STYLE2">　　子为子填，孤磋伯道。</p>
            <p class="STYLE2 STYLE2">　　诗释：欲求子位在生时，填食休囚恐没儿。不解孤贫原有命，理怨天道忒无知。</p>
            <p class="STYLE2 STYLE2">　　妻宫妻守，贤齐孟光。</p>
            <p class="STYLE2 STYLE2">　　诗释：妻宫妻守无相克，五煞桃花未有缘。谁知谢安财堪比，相夫应各孟光贤。</p>
            <p class="STYLE2 STYLE2">　　入库伤宫，阴生阳死。</p>
            <p class="STYLE2 STYLE2">　　诗释：五阳归库无生气，故有伤官入库名。天地未尝生意息，返魂犹在五阴生。</p>
            <p class="STYLE2 STYLE2">　　帮身阳刃，喜合嫌冲。</p>
            <p class="STYLE2 STYLE2">　　诗释：柱逢羊刃本为凶，合煞成权最有功。破局丧身困惫甚，偏官忘合正官冲。</p>
            <p class="STYLE2 STYLE2">　　权刃复行权刃，刀药忘身。</p>
            <p class="STYLE2 STYLE2">　　诗释：偏官羊刃要均停，赫赫飞扬万里名。用神更行权煞地，英雄难免丧刀兵。</p>
            <p class="STYLE2 STYLE2">　　财官再遇财官，贪污罢职。</p>
            <p class="STYLE2 STYLE2">　　诗释：禄无求进俸无余，轻节清高几不如。行到财官遇俸禄，贪污归去浪嗟吁。</p>
            <p class="STYLE2 STYLE2">　　禄到长生原有印，清任加官。</p>
            <p class="STYLE2 STYLE2">　　诗释：官强印旺皆为贵，印旺官强用不齐。禄到长生官得地，九重雨露沐光来。</p>
            <p class="STYLE2 STYLE2">　　马行帝旺旧无伤，官途进爵。</p>
            <p class="STYLE2 STYLE2">　　诗释：偏正之财用得轻，不逢妒合与伤刑。健驰帝旺临官处，积白堆黄享大名。</p>
            <p class="STYLE2 STYLE2">　　财旺身衰，逢生即死。</p>
            <p class="STYLE2 STYLE2">　　诗释：孤寒何意获多财，正欲相求若自捱。忽遇有情生旺处，苟贪惹得丧身灾。</p>
            <p class="STYLE2 STYLE2">　　刃强杀薄，见煞生官。</p>
            <p class="STYLE2 STYLE2">　　诗释：健逢羊刃一财轻，意在生官不敢生。七杀俱来成配合，得苏财困旺官星。</p>
            <p class="STYLE2 STYLE2">　　兹法玄玄之妙，今颇习而成章。少助愚蒙，并明万一。</p>
            <p align="center" class="STYLE2 STYLE2"><strong>气象篇</strong></p>
            <p class="STYLE2 STYLE2">　　今夫立四柱而取五行，定一运而关十载。清浊纯驳，万有不齐，好恶是非，理难执一。是必先观气象规模，乃富贵贫穷之纲领毕具，次论用神出处，凡死生穷达之精微尽知。</p>
            <p class="STYLE2 STYLE2">　　乃若一阳解冻。</p>
            <p class="STYLE2 STYLE2">　　注释：冬月水成冰冻，盛寒时也。至后则一阳发动，暖气初生，有火得用，则虽坚冰寒冻，亦可解矣。</p>
            <p class="STYLE2 STYLE2">　　三伏生寒。</p>
            <p class="STYLE2 STYLE2">　　注释：夏已炎极，至后则一阴发生。三伏中暑深阴盛，为火退寒生之渐，所谓夏草遭霜也。</p>
            <p class="STYLE2 STYLE2">　　阳亢不制，亢则害也。</p>
            <p class="STYLE2 STYLE2">　　注释：此象亢阳无制，更不包藏阴物。而运又行东南，则阳刚失中，而必至为害也。用此者孤贫凶暴。</p>
            <p class="STYLE2 STYLE2">　　刚而能柔，吉之道也。</p>
            <p class="STYLE2 STYLE2">　　注释：此言五阳生于阴月，干支夹合阴柔之物，运道又行阴柔之乡，乃为吉也，用此者纵然寒贱，终必荣华。</p>
            <p class="STYLE2 STYLE2">　　柔弱偏枯，小人之象。</p>
            <p class="STYLE2 STYLE2">　　注释：此象不中之道也，四柱中但见阴柔，而不入格。干支又不包阳，则终于柔懦。用此者机心阴险，无所不至。</p>
            <p class="STYLE2 STYLE2">　　刚健中正，君子之风。</p>
            <p class="STYLE2 STYLE2">　　注释：四柱中阳而藏阴，刚柔得中，不犯破克刑冲，用此者德行过人，忠直盖世，故曰君子之风。</p>
            <p class="STYLE2 STYLE2">　　过于寒薄，和暖处终难奋发。</p>
            <p class="STYLE2 STYLE2">　　注释：四柱纯阳，生于十月绝五阴之根，日干又见寒弱，而无刚健之气，纵遇和暖之，亦难发达。</p>
            <p class="STYLE2 STYLE2">　　过于燥烈，水激处反有凶灾。</p>
            <p class="STYLE2 STYLE2">　　注释：四柱纯火，生于夏至之前，火性炎烈，佳遇水激，不惟不能制，而反致害矣。用此者夭折孤贫。</p>
            <p class="STYLE2 STYLE2">　　过于执实，事难显豁。</p>
            <p class="STYLE2 STYLE2">　　注释：执实者，用一而不通也。假如用官无财，用印无杀，多合少成者，遇事终无显达。</p>
            <p class="STYLE2 STYLE2">　　过于清冷，思有凄凉。</p>
            <p class="STYLE2 STYLE2">　　注释：此言金水过于清寒，不遇和暖之运，平生独食孤眠，生涯寂莫，人不堪期忧矣。</p>
            <p class="STYLE2 STYLE2">　　过于有情，志无远达。</p>
            <p class="STYLE2 STYLE2">　　注释：局中之物，不可过于有情，若遇有情，则牵迷不能自脱，外衣所见矣，其志安能远达哉！</p>
            <p class="STYLE2 STYLE2">　　过于用力，成亦多难。</p>
            <p class="STYLE2 STYLE2">　　注释：凡注中得自然之妙为妙，若用力扶持，终为不美，其成就终必艰难矣。</p>
            <p class="STYLE2 STYLE2">　　过于贵人，逢灾自愈。</p>
            <p class="STYLE2 STYLE2">　　注释：八字中原多贵人，二德扶用财官，不有刑破，虽居颠沛之中，亦无妨矣。</p>
            <p class="STYLE2 STYLE2">　　过于恶杀，遇福难亨。</p>
            <p class="STYLE2 STYLE2">　　注释：八字中原多恶杀，三刑六冲，又与财官反背，纵遇财官之地，将何享福之基。</p>
            <p class="STYLE2 STYLE2">　　五行绝处，禄马扶身。</p>
            <p class="STYLE2 STYLE2">　　注释：凡遇绝处，不可便指为凶。盖凶处亦有福神相助，如木绝于申，申有壬水为印，庚戊为财官，皆我所用之物，不能伤身。</p>
            <p class="STYLE2 STYLE2">　　四柱奇中，比肩分福。</p>
            <p class="STYLE2 STYLE2">　　注释：古以官为贵，以财为奇，局中得遇财官，乃为吉矣。如见比肩则无忌惮，争官劫财，福无全美。</p>
            <p class="STYLE2 STYLE2">　　阴阳固有刚柔。</p>
            <p class="STYLE2 STYLE2">　　注释：阳刚阴柔，天地之道也。此言刚柔之道，虽阴阳之中，抑且不能去者也。</p>
            <p class="STYLE2 STYLE2">　　干支岂无颠倒。</p>
            <p class="STYLE2 STYLE2">　　注释：颠之倒之，反覆之谓之，如干有壬癸甲乙丙丁，支有亥子丑之类是也。</p>
            <p class="STYLE2 STYLE2">　　父无子而不独。</p>
            <p class="STYLE2 STYLE2">　　注释：木以火为子息，四柱中如无丙丁巳午之位，则无子矣。若地支暗畜有火，亦不为无子矣。</p>
            <p class="STYLE2 STYLE2">　　子有父而反孤。</p>
            <p class="STYLE2 STYLE2">　　注释：木以水为父母，若被损克，则不得其所。如甲乙日生于亥子之年月，值四季，水被土伤，所生之人失矣，岂不孤哉！</p>
            <p class="STYLE2 STYLE2">　　生尚可以再生。</p>
            <p class="STYLE2 STYLE2">　　注释：局中之物，原有长生，先被克损，岁运复遇生旺之地，身力复强，如再生也。</p>
            <p class="STYLE2 STYLE2">　　死不可以复死。</p>
            <p class="STYLE2 STYLE2">　　注释：凡柱中之物，原值死绝之宫，复来岁运，再遇死地，不为更凶之论，盖死无二也。</p>
            <p class="STYLE2 STYLE2">　　即死亦非为鬼。</p>
            <p class="STYLE2 STYLE2">　　注释：木值春生，得时乃旺。柱中虽遇死绝之中，若运行生旺之乡，亦不为之死也。</p>
            <p class="STYLE2 STYLE2">　　逢生又不成人。</p>
            <p class="STYLE2 STYLE2">　　注释：木值秋生，失时乃弱。柱中虽遇生旺之官。若运行衰绝之一地，终不为之生地。</p>
            <p class="STYLE2 STYLE2">　　五行各得其所者，归聚成福。</p>
            <p class="STYLE2 STYLE2">　　注释：凡五行不可虚名失位，俱要得令归坦，方能为贵，若归聚一局，妙不可言。</p>
            <p class="STYLE2 STYLE2">　　一局皆失其垣者，流荡无依。</p>
            <p class="STYLE2 STYLE2">　　注解：凡日主用神，俱要著落之处。如四柱中不得通根有靠，又遇空亡死绝，则终无成立，必然飘荡失所矣。</p>
            <p class="STYLE2 STYLE2">　　大运折除成岁。</p>
            <p class="STYLE2 STYLE2">　　注释：大运者，八字之表里也。取用乃度其浅深，成岁须知多寡是也。</p>
            <p class="STYLE2 STYLE2">　　小运逆顺由时。</p>
            <p class="STYLE2 STYLE2">　　注释：小运者，补大运之不足而立名也。古人以男起丙寅，女起壬申，以是定逐年祸福，鲜有不左。予尝见一秘书，以为男女小运，皆由生时而行之，顺逆亦以年定。</p>
            <p class="STYLE2 STYLE2">　　六合有功，权尊六部。</p>
            <p class="STYLE2 STYLE2">　　注释：凡四柱中，有刑冲克破，木为凶论，得神挽回有力者，即反为祥，其福高厚。</p>
            <p class="STYLE2 STYLE2">　　三刑得用，威震边疆。</p>
            <p class="STYLE2 STYLE2">　　注释：刑本不吉，得用者富贵聪明，无用者孤贫凶夭。何以为得用？三刑有气，日主刚强。何以为无用？三刑无气，日主衰弱。</p>
            <p class="STYLE2 STYLE2">　　天地包藏神得用，豁达胸襟。</p>
            <p class="STYLE2 STYLE2">　　注释：如八字中不见亥申二字，得左右之神拱起二字，兼有贵气，不落空亡，须当显豁。</p>
            <p class="STYLE2 STYLE2">　　风雨激烈贵无亏，发扬姓字。</p>
            <p class="STYLE2 STYLE2">　　注释：巳为风门，卯为雷门，八字中虚拱二位，更有贵人岁运，若逢冲起，必能发达。</p>
            <p class="STYLE2 STYLE2">　　贼地成家，贼乱家亡身必丧。</p>
            <p class="STYLE2 STYLE2">　　注释：此法如岁月日中，有神争合为妻，月支陷弱其中，欲出而不可得，故曰贼地。更得岁月之神自刑，无暇合我，得时支乘机与月支成合，是谓贼地成家。富贵不浅，大运去贼则安，再见贼乱，其家必亡而身丧矣。</p>
            <p class="STYLE2 STYLE2">　　梁材就断，木多金缺用难成。</p>
            <p class="STYLE2 STYLE2">　　注释：夫木本赖金断以成器，若金被神留合，不能克其木，却要木与金为邻，就彼雕琢可也。若木盛金弱，则虽就金，亦不能断而有用，木与金作合，彼此两强，乃为贵论。</p>
            <p class="STYLE2 STYLE2">　　纯阳地户包阴，兵权显赫。</p>
            <p class="STYLE2 STYLE2">　　注释：八字纯阳，本为偏党，殊不知子寅辰午申戌，暗拱丑卯巳亥未酉之阴，二象相济，则反全天地之正气，发福菲小。</p>
            <p class="STYLE2 STYLE2">　　独虎天门带木，台阁清高。</p>
            <p class="STYLE2 STYLE2">　　注释：凡岁月得寅一位，却要时带天门，虎必朝天，甲日柱内更有卯未合局，木盛生风，风从于虎，岂不美哉！若刑冲克破，不得印绶财官则无用矣。</p>
            <p class="STYLE2 STYLE2">　　学堂逢驿马，山斗文章。</p>
            <p class="STYLE2 STYLE2">　　注释：凡身坐长生之位，皆为学堂，更得驿马交驰，又得高大气象。带财煞贵人者，文章潇洒出尘。</p>
            <p class="STYLE2 STYLE2">　　日主坐咸池，江湖花酒。</p>
            <p class="STYLE2 STYLE2">　　注释：咸池，又名桃花煞，男女逢之，必然淫乱，多因花酒流落江湖。若见财官贵德同宫，反得标格清奇，富贵安享，大忌刑合，只喜空亡。</p>
            <p class="STYLE2 STYLE2">　　福满须防有祸。</p>
            <p class="STYLE2 STYLE2">　　注释：凡用印生身，乃为我之福也。运行比印旺地，生扶太过。福满处岂无祸生，是以君子须知防也。</p>
            <p class="STYLE2 STYLE2">　　凶多未必无祯。</p>
            <p class="STYLE2 STYLE2">　　注释：局中原多官煞，再行官煞岁运，其凶乃甚。历尽艰难，后必有制身旺之运，否极泰来之象。</p>
            <p class="STYLE2 STYLE2">　　马头带箭，生于秦而死于楚。</p>
            <p class="STYLE2 STYLE2">　　注释：此言驿马。在时日之下者，若见有刑冲，谓之带箭，主人决定异国丧亡也。</p>
            <p class="STYLE2 STYLE2">　　马后加鞭，朝乎南而慕乎北。</p>
            <p class="STYLE2 STYLE2">　　注释：凡取用驿马，顺则年取其日时，逆则时用其日主，马无提拦，则纵肆而不可遏，如后再加刑冲，马必疾行，终无安顿之地，主人一生劳碌，奔竞四方。若刑冲之神，遇有三合六合，则不为加鞭矣。</p>
            <p class="STYLE2 STYLE2">　　一将当关，群邪自服。</p>
            <p class="STYLE2 STYLE2">　　注释：将者，贵重之神也。关者，要紧之处也。邪者，妒我之物也。假于甲乙日生于金旺年月，皆来克我，得丙丁透出干上，制杀为权，而杀自服矣。</p>
            <p class="STYLE2 STYLE2">　　众凶克主，孤力难胜。</p>
            <p class="STYLE2 STYLE2">　　注释：此言杀重身轻，孤独无助者，盖无当关可救之神也。则不能胜所克矣，决主夭疾。</p>
            <p class="STYLE2 STYLE2">　　脱此辈忌见此辈。</p>
            <p class="STYLE2 STYLE2">　　注释：此言如甲己化土，脱木气而从妻家，若见甲乙寅卯未亥，皆我比肩，则有原旺之藉，岂无咎哉。</p>
            <p class="STYLE2 STYLE2">　　化斯神喜见斯神。</p>
            <p class="STYLE2 STYLE2">　　注释：如乙庚化金，喜见金旺，而妻得依其夫。丁壬化木喜见木旺，而子得依其母之类是也。</p>
            <p class="STYLE2 STYLE2">　　驿马无缰，南北东西之客。</p>
            <p class="STYLE2 STYLE2">　　注释：无缰，马无合也。东西南北，无所不至矣。若遇此，必主飘零。</p>
            <p class="STYLE2 STYLE2">　　桃花带杀，娼妓隶卒之徒。</p>
            <p class="STYLE2 STYLE2">　　注释：桃花日时相见是也。不惟忌刑合有情，尤忌五煞同处，凡遇此者，不知礼义廉耻之徒也。</p>
            <p class="STYLE2 STYLE2">　　母子有始终之靠。</p>
            <p class="STYLE2 STYLE2">　　注释：如戊日坐辰，生於申月，然土以金为子，金养于辰，少倚母而自强，老得子而有靠。</p>
            <p class="STYLE2 STYLE2">　　夫妻得生死相依。</p>
            <p class="STYLE2 STYLE2">　　注释：如丙丁坐子月，用酉金。然火以金为妻。金生于子，适夫家以养其身。火至酉亡，赖妻家以活其命。</p>
            <p class="STYLE2 STYLE2">　　双眼无瞳，火土熬乾癸水。</p>
            <p class="STYLE2 STYLE2">　　注释：癸水在人属肾，为一身之基，两目之本。目关五行，惟瞳属水，水涸肾虚，则瞳无所依。</p>
            <p class="STYLE2 STYLE2">　　大肠有病，丙丁克损庚金。</p>
            <p class="STYLE2 STYLE2">　　注释：庚属大肠，宜临水土，嫌者丙丁寅卯，得局无制。然庚金虽得托根，又被冲破，便有此疾。</p>
            <p class="STYLE2 STYLE2">　　土行湿地而倾根，伯牛有恨。</p>
            <p class="STYLE2 STYLE2">　　注释：戊土属脾，四柱中不有生旺通根之位，又加水浸金虚，运行湿地，岁见木克，因而有疾。</p>
            <p class="STYLE2 STYLE2">　　火值炎天而得局，颜子无忧。</p>
            <p class="STYLE2 STYLE2">　　注释：火乃文明之象，生于九夏，三合寅午戌，用火愈发辉，少用木资其火，不宜见水拖根，遏火之炎。人生得此，乐道无忧。火行极处，多遇木生，反主夭贫，至不利也。</p>
            <p class="STYLE2 STYLE2">　　水泛木浮，死无棺椁。</p>
            <p class="STYLE2 STYLE2">　　注释：木从水泛，不遇土提防，更值死乡冲并，是必堕崖落水，横祸毒亡，多不为美。</p>
            <p class="STYLE2 STYLE2">　　火炎土燥，主受孤单。</p>
            <p class="STYLE2 STYLE2">　　注释：土因火燥，万物不生。初运南行，废而无运，后来虽遇财官，不能为用，以致孤贫奔走，无家之命也。</p>
            <p class="STYLE2 STYLE2">　　妻多力弱，花粉生涯。</p>
            <p class="STYLE2 STYLE2">　　注释：凡用财为妻，最要得位得时，日主更喜刚强，岁月有倚，阴阳各得其所，良配可知。若财多散乱，刑合不齐，日主孤柔，不能任用，必因其妻而获利，以养其身也。</p>
            <p class="STYLE2 STYLE2">　　马弱比多，形骸飘泊。</p>
            <p class="STYLE2 STYLE2">　　注释：凡遇财旺身强，生平安乐。若见财轻比重，终必飘泊江湖，逐财困苦，安享何能。</p>
            <p class="STYLE2 STYLE2">　　性灵形寝，多因浊里流清。</p>
            <p class="STYLE2 STYLE2">　　注释：凡八字，浊中流有一点孤清，则人虽朴陋，颖悟机谋异常，与众回异也。</p>
            <p class="STYLE2 STYLE2">　　貌俊心蒙，盖是清中涵浊。</p>
            <p class="STYLE2 STYLE2">　　注释：此论用神清奇，特立中或有物来伤之，主其人外虽貌美，内无学识，皆迷酒色。</p>
            <p class="STYLE2 STYLE2">　　凡遇凶神交会，善虽小而难成。吉耀并临，恶虽多而亦化。道从理悟，神入心生。熟读苦求，巨微判矣。</p>
            <p align="center" class="STYLE2 STYLE2"><strong>渭泾论</strong></p>
            <p class="STYLE2 STYLE2">　　《易》曰：“乾道成男，坤道成女。”阴阳刚柔，各有其体。故女命以柔为本，以刚为刑，以清为奇，以浊为贱。乾，阳也，坤，阴也。阴阳交则成人道。阳刚而阴柔，禀得乾道，则为男，禀得坤道，则为女，故男刚而女柔。阳有阳体，阴有阴体，且女命贵乎阴静，最忌阳刚，贵乎清而贱乎浊也。</p>
            <p class="STYLE2 STYLE2">　　三奇得位，良人万里封侯。</p>
            <p class="STYLE2 STYLE2">　　三奇者，财官印，非乙丙丁也。女命以官星为夫，如甲生人见辛为官，即夫也。辛金长生于子，旺于申酉之地，以己土为财，得辰戌丑未之地，以癸水为印，得亥子丑之方，皆得其位，主其夫有贵，故曰万里封侯。</p>
            <p class="STYLE2 STYLE2">　　二德归垣，贵子九秋步月。</p>
            <p class="STYLE2 STYLE2">　　二德者，天月二德也。天德贵人，正丁二坤，三壬四辛，五乾六甲，七癸八寅，九丙十乙，子巽丑庚之例。至月德贵人，寅午戌月在丙，申子辰月在壬，巳酉丑月在庚，亥卯未月在甲之例是也。女命带之，当主生子登科。</p>
            <p class="STYLE2 STYLE2">　　一官一贵，乌云两鬓拥金冠。</p>
            <p class="STYLE2 STYLE2">　　女命只取官星一位，无官取七杀一位。七煞偏官也，贵人只取一位，毋得重见。重见即二夫也。亦要乘旺，禄马暗合，主有此贵，贵人不宜重见，多者乃为贵重合多之论。</p>
            <p class="STYLE2 STYLE2">　　四杀四空，皎月满怀啼玉筋。</p>
            <p class="STYLE2 STYLE2">　　女命忌煞多，并四柱空亡，主克夫伤子，重叠再嫁，还主孤单，故云啼玉筋。玉筋者，泪痕也。冬月天寒极矣，啼哭泪已忧冰，如玉筋之状，故云玉筋。</p>
            <p class="STYLE2 STYLE2">　　官行官运，镜破钗分。</p>
            <p class="STYLE2 STYLE2">　　女人命中只取一位正官为夫，又行官星之运，则又遇一夫星也。岂不为二夫争一妻也，必主分离之事。如甲以辛金为官，则为一夫矣。若又遇辛运酉之地，主有克夫而再嫁之理。故云镜破钗分也，</p>
            <p class="STYLE2 STYLE2">　　镜破者，徐德言尚乐昌公主，因国乱分离，公主剖镜，各执一半，其他日恐情缘未断，再图相会。乐昌公主果于越国公杨素处得之，德言约以货镜为期，公主得镜悲泣，越公闻而知之，召德言还其妻。此为破镜之故事。</p>
            <p class="STYLE2 STYLE2">　　财入财乡，夫荣子贵。</p>
            <p class="STYLE2 STYLE2">　　财者，命之源也。男命以财为妻，故谓之妻财。女人以财而事夫，则其夫荣矣。凡女人之命，有财得地，又行财运，而财更盛，定主其夫家富贵，生子亦贵。</p>
            <p class="STYLE2 STYLE2">　　衣锦藏珍，官星有气。</p>
            <p class="STYLE2 STYLE2">　　官星者，女人之夫星也。五行中得生旺无冲者，主其夫亦荣贵，故身衣锦绣而藏珍宝者有之。</p>
            <p class="STYLE2 STYLE2">　　堆黄积白，财库无伤。</p>
            <p class="STYLE2 STYLE2">　　黄与白者，金与银也。凡人有财丰厚者，必得财库以藏之。以辰戌丑未为四库，既藏财物仓库。恐有伤之，伤之则财散矣，又岂能保其长富乎？</p>
            <p class="STYLE2 STYLE2">　　大抵官多不荣，财多不富。</p>
            <p class="STYLE2 STYLE2">　　女命官多者，则夫多矣，岂得为荣哉？且如男子众多，与一女共处一室，如柳巷花街之流，安得有荣？而且有辱其身者也。但凡女命官多者，取其一官为主，以去留舒配之义断之，只得其安乐，不得其荣华。财多者以事他人，自己亦不能富矣。且女命随其夫之贵贱，委身于人，岂由自身者乎？</p>
            <p class="STYLE2 STYLE2">　　用正印而逢枭，兰阶夜冷。</p>
            <p class="STYLE2 STYLE2">　　正印者，生我之母也。如甲人以癸水为正印，又逢壬水为偏印。偏印，即袅神也。枭者东方不仁之鸟，长成则食其母，故曰枭，女命以正印为用，又逢枭印，未免有侵凌之祸，主其人有兰阶夜冷之凄凉矣。</p>
            <p class="STYLE2 STYLE2">　　用枭神而遇印，玉树春荣。</p>
            <p class="STYLE2 STYLE2">　　枭神不仁之辰，正印慈善之辰，虽恶人得善人正之为恶亦反福矣。凡女命以枭为用，遇正印则为吉助，如玉树临於春风中矣。</p>
            <p class="STYLE2 STYLE2">　　金清水冷，日锁鸾台。</p>
            <p class="STYLE2 STYLE2">　　金生冬月之间，水且寒矣。且金为水母，金泄气过多，而水又冷，则为骨肉无情之论。女命遭此，故曰日锁鸾台。</p>
            <p class="STYLE2 STYLE2">　　土燥火炎，夜寒衾帐。</p>
            <p class="STYLE2 STYLE2">　　土生夏月，火已盛矣。且土赖火生，火愈盛而土亦愈燥，正谓子枯母盛之论。女命遇此，亦主孤单为无依之命。</p>
            <p class="STYLE2 STYLE2">　　群阴群阳，清灯自守。</p>
            <p class="STYLE2 STYLE2">　　五行天之中，干地支俱见阴者，谓之群阴，俱见阳者，谓之群阳，似无相济之理阴阳不得为配，男无妻而女无夫，其理然也。</p>
            <p class="STYLE2 STYLE2">　　重官重印，绿鬓孤眠。</p>
            <p class="STYLE2 STYLE2">　　女命只喜一官一印，则为一夫。若重见则为重夫，必主克夫。虽少年且有孤眠独宿之意，假使有不克夫者，亦主远别离隔，经年未得欢合，纵荣贵亦难免此。</p>
            <p class="STYLE2 STYLE2">　　田园广置，食神得位不逢官。</p>
            <p class="STYLE2 STYLE2">　　食神者，女命以之为子。子星得位，则可以养母。食神主衣禄丰厚，女命甲生者，以丙为食，甲能生丙，以丙为子，子既得禄，未有不养其母者也。甲见辛为官，且辛与丙合，使其子而恋其妻，则忘其母之谓，故云不逢官可矣。</p>
            <p class="STYLE2 STYLE2">　　粟帛盈余，印绶逢时还遇煞。</p>
            <p class="STYLE2 STYLE2">　　用印者，虽有煞方显，女命甲生，以癸水为印，庚金为杀，印赖杀生，遇之则显。男主权贵，女主富厚。故云粟帛盈余。</p>
            <p class="STYLE2 STYLE2">　　伤官不见官星，犹为贞洁。</p>
            <p class="STYLE2 STYLE2">　　女以官为夫，最忌伤夫之人。凡女人甲生者，以辛为正夫，以丁火为伤官，取火克金之故，若无癸水以制之，则夫受伤。但用伤官者，四柱不见官星，无官星则伤官无所可伤，反为贞洁之妇。且伤官为我生之子女，只喜伤尽，更有财助，则为福矣。</p>
            <p class="STYLE2 STYLE2">　　无食多逢印绶，反作刑伤。</p>
            <p class="STYLE2 STYLE2">　　凡女人之命，取食神为子，如无食神，则无子星。殊不知无子则无以为养，多遇印绶，则损子矣。故云反作刑伤。</p>
            <p class="STYLE2 STYLE2">　　穷枭见食，坐产花枯。</p>
            <p class="STYLE2 STYLE2">　　甲木以壬水为枭，以丙为食，是壬克丙之故，俗云枭神能夺人之食。女人以食为子，故以坐产喻之然也。</p>
            <p class="STYLE2 STYLE2">　　恶煞混官，临春叶落。</p>
            <p class="STYLE2 STYLE2">　　恶煞，七煞也。女以正官为夫，偏官为偏夫，，岂宜见之。若无正官，即以七杀为正夫。若有正夫，最忌见之。如妇人有二夫，一善一恶，混同一室，岂不反伤其身乎？故曰临春叶落。</p>
            <p class="STYLE2 STYLE2">　　远合勾情，背夫寻主。冲官破食，弃子从人。</p>
            <p class="STYLE2 STYLE2">　　女命若三合六合，又有驿马交情，桃花临水，干带双鸳，支逢四杀，皆主与人私通。有官遇冲，有食遇破，夫子即被冲破，岂有不从他人者乎？</p>
            <p class="STYLE2 STYLE2">　　财衰印绝，幼出娘门。</p>
            <p class="STYLE2 STYLE2">　　妇人之命，以财衰无以事夫，以印绝出身微贱，岂得以福气论之。</p>
            <p class="STYLE2 STYLE2">　　身旺运强，早刑夫主。</p>
            <p class="STYLE2 STYLE2">　　妇人不宜身旺刚健，贵乎身弱沈静。若身旺又行身旺之运，必主刑夫。</p>
            <p class="STYLE2 STYLE2">　　五煞簪花，日夜迎宾送客。</p>
            <p class="STYLE2 STYLE2">　　五煞，谓咸池红艳劫杀破耗之类。又见桃花杀，谓之簪花。凡女命带亡劫咸池，切不可合焉，贵人亦然，必主外貌尊重，内意娇淫，心好酒色，如庚申己丑丁亥壬寅是也。</p>
            <p class="STYLE2 STYLE2">　　三刑带鬼，始终克子伤夫。</p>
            <p class="STYLE2 STYLE2">　　三刑者，寅刑巳，巳刑申，申刑寅，丑刑戌，戌刑未，未刑丑，子刑卯，卯刑子，辰午酉亥自刑之类。如带三刑，又带鬼者，主刑夫克子之造。</p>
            <p class="STYLE2 STYLE2">　　杨妃貌美，禄傍桃花。</p>
            <p class="STYLE2 STYLE2">　　桃花煞，一名咸池杀，此杀主人清秀美貌，如寅午戌生人见卯是，巳酉丑生人见午是，申子辰生人见酉是，亥卯未生人见子是也。殊不知桃花煞，年月带之为园中之花，与官星合禄主贵，堪为良妇。若时上带之，谓之墙外桃花，任人攀折，反为下贱。所以桃化会禄合官星者，以杨妃比之。</p>
            <p class="STYLE2 STYLE2">　　谢女才高，身任词馆。</p>
            <p class="STYLE2 STYLE2">　　女人之命，带词馆，主有才学，五行旺处，即为词馆。或生坐于词馆之上，如木生人，得庚寅为正。</p>
            <p class="STYLE2 STYLE2">　　华盖临官，情通僧道。</p>
            <p class="STYLE2 STYLE2">　　华盖星其形如宝盖之状，此星主孤。有官有印者，遇之为翰苑之尊，华盖逢空，宜为僧道。女人命犯华盖，则与僧道同流，故曰情通僧道。</p>
            <p class="STYLE2 STYLE2">　　孤辰坐印，身作尼姑。</p>
            <p class="STYLE2 STYLE2">　　孤辰寡宿，男女忌见。女人有此，亦主为师尼之类，不然亦且孤寡，身太旺尤忌。诀曰：“寅卯辰人怕巳丑，巳午未人怕申辰。申酉戌人嫌丑未，亥子丑人寅戌嗔。”</p>
            <p class="STYLE2 STYLE2">　　胞胎常堕，食旺身衰。</p>
            <p class="STYLE2 STYLE2">　　胞胎者，受胎之月也。若身衰而逢食神生旺，则主有堕胎之患。食者，子也。所以子旺而母衰，其理然也。</p>
            <p class="STYLE2 STYLE2">　　鸾风频分，官轻比重。</p>
            <p class="STYLE2 STYLE2">　　如甲生人，又重见一二甲，则弟妹众多。且夫主无力，使比肩争夺，定夺其夫，则有分离之义，谓之官轻比重。</p>
            <p class="STYLE2 STYLE2">　　姐妹刚强，乃作填房之妇。</p>
            <p class="STYLE2 STYLE2">　　姐妹者，甲见乙、乙见甲之类。四柱重见之，入乘旺相，主其女不得洞房花烛之欢，当为填房续娶之妇。或为二婚侧室之命也。</p>
            <p class="STYLE2 STYLE2">　　财官死绝，当招过继之儿。</p>
            <p class="STYLE2 STYLE2">　　财堪养命，夫赖终身，二者死绝，则无以延年。且官死绝，不能生子，必过继他人之子，以续宗枝可也。苟不承继，则绝嗣而无所望。如甲生人，以辛为官，以己为财，辛死于己，己绝于子是也。余者并同此例。</p>
            <p class="STYLE2 STYLE2">　　官临财地必荣夫，身入败乡须克子。</p>
            <p class="STYLE2 STYLE2">　　官者，女人之夫星也。官行财乡，财为禄也，官之遇禄，岂不荣乎？财者男子以之为妻，妻即财也。女人以之事夫，财旺则夫亦盛。故以荣夫喻之。</p>
            <p class="STYLE2 STYLE2">　　例如五行至败绝之地，主克子而孤，且甲木生于亥，而败于子，子为甲之沐浴，如人初生临水而浴，故为险地，是取克子之义然矣。</p>
            <p class="STYLE2 STYLE2">　　杀枭破禄连根，堕冰肌于水火。</p>
            <p class="STYLE2 STYLE2">　　如甲生人以庚为杀，以壬为枭，且甲之禄被杀枭破之，则身被害，主有水火之厄。</p>
            <p class="STYLE2 STYLE2">　　比劫遭刑丧局，掩玉骨於尘沙。</p>
            <p class="STYLE2 STYLE2">　　比劫者，兄弟姐妹之类。在人命中主有争端，如又遭刑，为祸非轻，正谓之劫财羊刃是也。妇人遇此妒害相戕，如人家兄弟多者，有财则争，无财则祸，更加刑杀，则亡身害命。</p>
            <p class="STYLE2 STYLE2">　　交驰逢驿马，母氏荒凉。</p>
            <p class="STYLE2 STYLE2">　　女命贵乎恬静，最忌驿马。《格解》云马是扶身之本，马即财也。禄为养命之源，禄即官也。无非财官交互相见之理。男命喜有之，女人以财事夫，莫非得妻家之财，以事夫也。岂不为损母氏之财物，故曰母氏荒凉。</p>
            <p class="STYLE2 STYLE2">　　差错对孤神，夫家零落。</p>
            <p class="STYLE2 STYLE2">　　阳差阴错者，止有十二日，丙子、丁丑、戊寅、辛卯，、壬辰、癸巳、丙午、丁未、戊申、辛酉、壬戌、癸亥。阳日为阳差，阴日为阴错，女子逢之，公姑寡合，妯娌不足。日月时两重，或三重犯之极验，只日家犯之尤重。妇人犯之，故主夫家零落。</p>
            <p class="STYLE2 STYLE2">　　五马六财，穷败比肩之地。</p>
            <p class="STYLE2 STYLE2">　　马即财也。甲子生人，以己为财，自甲至己乃六，为财之母，倘比肩兄弟多者，则劫而分之，故曰穷败，女人无财以事夫，亦可谓穷矣。</p>
            <p class="STYLE2 STYLE2">　　八官七杀，分离刑害之乡。</p>
            <p class="STYLE2 STYLE2">　　甲子生人，以庚午为杀，辛未为官。自甲子至庚午为七杀，辛未为八官。七杀为偏夫，八官为正夫，倘遇三刑六害，或夫死或夫离，此之谓也。</p>
            <p class="STYLE2 STYLE2">　　刑空官煞，几临嫁而罢浓妆。</p>
            <p class="STYLE2 STYLE2">　　既以官煞为夫星，当要旺相，不受克制，正谓夫贵则妻荣。倘若官星落空，杀星被刑，二者俱不得力，已受凶人所制，自己安能获福哉？谓临嫁而罢浓妆者几希。</p>
            <p class="STYLE2 STYLE2">　　冲克印财，纵得家难成厚福。</p>
            <p class="STYLE2 STYLE2">　　财者可以养命，印者可以生身，二者人以之获福，假令冲克不能见用，固不可以为福。纵然成家，亦无安享之荣。女人之命，以财事夫，既被冲克，难以安福断之。</p>
            <p class="STYLE2 STYLE2">　　不若藏财不露，明杀无伤。</p>
            <p class="STYLE2 STYLE2">　　命中有财，贵乎藏而不露，则露者人人得而夺之，藏之者，始而安稳，终而丰厚。杀露者有何伤？书云：财藏则丰厚，官露则清高，其斯之谓欤。</p>
            <p class="STYLE2 STYLE2">　　杀重印行财，多财遇印。</p>
            <p class="STYLE2 STYLE2">　　印与财本相克。克者，假使甲以癸为印，以己为财，甲以己为妻，且财多亦为喜。但恐有印，则财破之，重印行财稍可，多财遇印，则谓贪财坏印，若有劫财乃可。</p>
            <p class="STYLE2 STYLE2">　　四败非家人之有幸，四冲岂良妇而无嫌。</p>
            <p class="STYLE2 STYLE2">　　此等皆女人所忌者。</p>
            <p class="STYLE2 STYLE2">　　水聚旺乡，花街之女。</p>
            <p class="STYLE2 STYLE2">　　水之性就下，而不能返也。又至旺乡，且有汪洋之势，故女人之性似之者，何也。谓从其夫而不能由己，且妇人之质，若水之柔且清，赋性然也。若与金会合，则欲从其类，若花街之女也。</p>
            <p class="STYLE2 STYLE2">　　金成秀丽，桃洞之仙。</p>
            <p class="STYLE2 STYLE2">　　金之质极美，故以妇人喻之。女命金生得西方之秀气，加柔火以成质，并无瑕玷，非仙而何。</p>
            <p class="STYLE2 STYLE2">　　四生驰四马，背井离乡。</p>
            <p class="STYLE2 STYLE2">　　寅申巳亥者，四生之局也。又为马所驰之地，女人之命，最忌驿马，带之者，主有远行出嫁离乡。</p>
            <p class="STYLE2 STYLE2">　　三合带三刑，伤夫败业。</p>
            <p class="STYLE2 STYLE2">　　妇人最忌有合，若与官星合，乃正夫相合为妙。又若有二三合，则为相妒，且为众人之妻，又带三刑，则骨肉相戕，并损六亲，故曰伤夫败业，理必然矣。</p>
            <p class="STYLE2 STYLE2">　　暗杀逢刑，槁砧不善。</p>
            <p class="STYLE2 STYLE2">　　杀，亦为夫也，且暗有刑伤，主其夫不善，且为恶人乎。</p>
            <p class="STYLE2 STYLE2">　　明官跨马，夫主增荣。</p>
            <p class="STYLE2 STYLE2">　　官星喜露，露者谓之明官，又逢禄马，主其夫出仕驰名。</p>
            <p class="STYLE2 STYLE2">　　黄金满嬴，一财得所。</p>
            <p class="STYLE2 STYLE2">　　如甲木生人，用己土为财。又得辰戌丑未之地，乃财星得地也。其妇主有富贵，为相夫益子之造也。</p>
            <p class="STYLE2 STYLE2">　　红颜失配，两贵无家。</p>
            <p class="STYLE2 STYLE2">　　贵人，天乙贵人也，凡女命不宜多见。经云贵众合多，定是师尼娼婢。凡一官者，亦为一贵，若重见者主克夫，且如人无家者，不得地之谓也，所以主少年而失配也。</p>
            <p class="STYLE2 STYLE2">　　先比后财，自贫至富。</p>
            <p class="STYLE2 STYLE2">　　四柱中，先有比肩，然后行财运，谓之为先比后财。若四柱原有财有比，不为先比而后财，乃是财源被劫，则不为美也。此以行运逢财，方是此断。</p>
            <p class="STYLE2 STYLE2">　　冲官合食，靠子刑夫。</p>
            <p class="STYLE2 STYLE2">　　官者，女人之夫也，食者，女人之子。官被冲，主其夫不得力，食神带合，其子得济，所以靠子而终身。</p>
            <p class="STYLE2 STYLE2">　　死绝胞胎，花枯寂寂。</p>
            <p class="STYLE2 STYLE2">　　胞胎者，受气之月也。如逢死绝，主一生寂寞，至老而孤苦也。</p>
            <p class="STYLE2 STYLE2">　　长生根本，瓜瓞绵绵。</p>
            <p class="STYLE2 STYLE2">　　五行得长生之位，女人多俊雅，且有子孙绵远，谓之瓜瓞绵绵。根本者，木生亥，火生寅，金生巳，水土生申，故曰根本也。</p>
            <p class="STYLE2 STYLE2">　　合贵合才，珠盈金屋。</p>
            <p class="STYLE2 STYLE2">　　合贵者，官星夫星得合也。只合其一官为贵，非合贵人也。合财者，财神也。女人以财事夫，男子以财为妻。故喜合之，主有珠盈金屋。</p>
            <p class="STYLE2 STYLE2">　　破财破食，衾冷兰房。</p>
            <p class="STYLE2 STYLE2">　　女命最喜者，财与食而已，财以事夫，食以养老，假使破之，将何为生，遇此者甘受凄冷，故曰衾冷兰房。</p>
            <p class="STYLE2 STYLE2">　　吕后名驰天下，只缘阴并阳刚。</p>
            <p class="STYLE2 STYLE2">　　女人之命，以纯阴为柔则为贵福。兼并阳刚者，乃夺夫之权，多能多为，未免有阴邪之刑。故以吕后例之。</p>
            <p class="STYLE2 STYLE2">　　绿珠身堕楼前，盖是枭冲煞位。</p>
            <p class="STYLE2 STYLE2">　　命有用枭者，为事多不仁，妇人不宜有之，杀者女人亦忌之。何况又逢枭而冲之，绿珠之命，未尝有之。以此譬喻之言，学者宜详审之。</p>
            <p class="STYLE2 STYLE2">　　秋水通源，剔眸立节。</p>
            <p class="STYLE2 STYLE2">　　此言壬癸生于秋月，又兼有亥子水之源者。况秋金旺而又生水，水性清，金性刚。又以眼喻秋水，故云剔眸，有节之操。</p>
            <p class="STYLE2 STYLE2">　　冬金坐局，断臂流芳。</p>
            <p class="STYLE2 STYLE2">　　金生于冬月，又得巳酉丑局，此金之从类。夫金之性主义，有刚果毅然之立。男子禀之有威武之权，女人禀之有坚贞之节。此谓冬金者，则为金白水清，且水冷而金寒，故云断臂流芳，其理然矣。</p>
            <p class="STYLE2 STYLE2">　　姐妹同宫，未适而先有恨。</p>
            <p class="STYLE2 STYLE2">　　姐妹者，比劫也。如甲生，重见甲乙之类。如甲寅乙卯之日月，谓之同宫。恐有争妒之意，故未适而先有恨。</p>
            <p class="STYLE2 STYLE2">　　命财有气，配夫到老无忧。</p>
            <p class="STYLE2 STYLE2">　　命，谓本命也。财，谓财帛也。二者有生旺之气，可以荣身，可以助夫，岂不谓之到老而无忧也。</p>
            <p class="STYLE2 STYLE2">　　是以荣枯贵贱，所造渊源，务要投明博学，领受真传。若夫理误时差，虽先贤不自知矣。</p>
            <p align="center" class="STYLE2 STYLE2"><strong>定真篇</strong></p>
            <p class="STYLE2 STYLE2">　　夫生日为主者，行君之令，法运四时，阴阳刚柔之情，内外否泰之道。</p>
            <p class="STYLE2 STYLE2">　　以生日为主者，以所生之日干为主。譬之人臣也，行君之令者 即主行月令，提纲所起之运也，言君者，即本命年庚也。如本命甲子，年即是岁君。正月生，月令建丙寅。男命则运顺行丁卯戊辰，故谓以日为主者，盖以其为如人臣，主行岁君所建之月令，为命运也。法运四时者，法者，理也。运者，行运也。四时者，春夏秋冬也。子平之理，如运行寅卯辰，则属春，行巳午未，则属夏之类是也。阴阳刚柔之情者，盖甲丙戊庚壬为阳，乙丁己辛癸为阴，阳之性情则刚，阴之性情则柔也。内外否泰之道者，盖十二支中所藏人元，谓之内，十干露出谓之外。否者塞也。泰者，通也。若八字中，天干阴阳，刚柔配合有情，地之提纲所藏人元用神或财或官或印，行生旺胎养运。则吉而向泰，行死墓绝运，则凶而向否。</p>
            <p class="STYLE2 STYLE2">　　进退相倾。</p>
            <p class="STYLE2 STYLE2">　　赋云：将来者进，成功者退，盖春木夏火秋金冬水，与夫四季之土，其气进也。或用之为财官，斯美矣。若春水土夏金秋木冬火，其气休囚，谓之退矣。或用为财官，未善也。又用神行运值旺相则吉。行死绝休囚则凶。此进则彼退，彼进则此退，入此则出彼，出彼则入此，互相倾逐如此。</p>
            <p class="STYLE2 STYLE2">　　动静相伐。</p>
            <p class="STYLE2 STYLE2">　　八字或甲日干，有辛字为官，又露庚字为煞，斯谓之动。动，扰动也，即庚逢丙扰之意。若有物以制其杀，或合其杀，而无丁字以伤其官，斯谓之静。静。安静也。地支有冲刑破害，亦谓之动，否则静也。行运亦有生克制化，宜向宜背者，是即八字动静相伐之谓也。旧说干为天，能动不能静。支为地，能静不能动。甲乃天之首，子乃地之首，终于亥。甲传与子。周流不息，循环十二支，一动一静，一阴一阳，相代用之。</p>
            <p class="STYLE2 STYLE2">　　取固享出入之缓急。</p>
            <p class="STYLE2 STYLE2">　　固，滞塞也，亨，通达也。八字日主赢弱，四柱财官七杀乘旺，或印绶被伤财破，此等乃滞塞之造。日主健旺，而值财官印绶，无少伤克，或煞有制，此等乃通达之造。出者，脱也。入者，交也。运顺行如出戌入亥，逆行如出亥入戌之类。或有值宜向之运，于早年而达之迅速者。亦有或值宜向之运，於晚年而达之迟缓者，至于固滞之运，亦有早暮不一，学者须识取之。</p>
            <p class="STYLE2 STYLE2">　　求济复散敛之巨微。</p>
            <p class="STYLE2 STYLE2">　　济，功名之成也。复，功名反复不就也。散，财之破也。敛，财之积也。功名之济复，财帛之散敛，虽有大小多寡之不同，皆命运所主。若八字原有官，行官运则发官。原有财，行财运则发财，原有灾，行灾运则发灾。学者须搜求之。虽然亦要识其地方山川风气，平日所产人物可如，方得大小高下之理。古云生江南则为橘，生江北则为枳。正此之谓也。</p>
            <p class="STYLE2 STYLE2">　　释之曰：法有三要，以干为天，以支为地。支中所藏者为人元，分四柱以年为根，月为苗，日为花，时为实。又释：四柱之中，以年为祖上，则知世代宗派盛衰之理：月为父母，则知亲荫名利有无之类；以曰为己身，推其干，搜用八字，为内外生克取舍之源。干弱则求气旺之藉，有余以补不足之法。</p>
            <p class="STYLE2 STYLE2">　　以年为根，月为苗，日为花，时为实者，看年月中，若有财官印绶，无少克破，是根苗先有气也；而所生日时，又相合得宜，则花萼开而果实结也。经云：“根在苗先，实从花后”是也。以年为祖上，根基田宅，世代宦派之宫。盖健刃劫煞伏年，祖基必微贱。若年月日合为富贵，或值禄马印绶而无克破刑冲，则根基光华世代不衰也，反此则不然矣。以生月为父母之宫，若月内有财官之星，旺相无冲破，又日干居生旺之地，然矣，以生月为父母之宫，若月内有财官之星，旺相无冲破，又日干居生旺之地，其人必承父母之福，居死绝之地。为人虽承父母之福，终不为久长亲荫也。以日为己身者，是生日天元，乃人之己身也。必须推详，生日天元临何宫之分，搜用八字，外而干上透露，有何为官杀印等，内而支中所藏，有何字为官杀印等，或去官留煞，或去煞留官，不亦日干为生克取舍之源乎。夫日干贵乎旺，若日干弱，则求资于印刃，以扶其弱，或运行身旺之地，亦美。若有余，则欲谋乎官杀，以制其强，或运行财官之地亦喜。</p>
            <p class="STYLE2 STYLE2">　　干同以为兄弟，如乙以甲为兄，忌庚重也。甲以乙为弟，畏辛重也。</p>
            <p class="STYLE2 STYLE2">　　辛多则伤乙木，庚多则伤甲木，如此则兄弟有克。如甲日生以乙为弟，柱中有辛字多克乙木，不得姐妹之力也。乙日生人，以甲为兄，若四柱中有庚金重克甲木，则生平不得兄弟之力也，凡看兄弟有无，以此例推之。</p>
            <p class="STYLE2 STYLE2">　　干克以为妻财，财多干旺，则多称意若干衰则财反祸矣。</p>
            <p class="STYLE2 STYLE2">　　财多干旺者，力能任财则为福。干衰弱力不能任，则财反祸矣。赋云“财多身弱，正为富室贫人。”此之谓也。</p>
            <p class="STYLE2 STYLE2">　　干与支同，损财伤妻。干与支同者，甲寅乙卯之类。又曰若地支同局之命，则损财伤妻。更月令气旺，年时不见财官，又无格局，穷必彻骨矣。</p>
            <p class="STYLE2 STYLE2">　　男取克干为嗣，女取干生为子，存失皆然。以时分野，当推贫贱富贵之区也。</p>
            <p class="STYLE2 STYLE2">　　假令甲乙生人，以庚辛为子息，女命甲乙生以丙丁为子息，更看时辰在何分野，轻重生旺，定其多少。若四柱有克子息之星，可言无子矣。假如六庚日午时生，乃子嗣多数。谓庚以乙为财，乙木去生火。火克庚金，为子之星，午时乃火之分野，丁火建禄之乡，当有子多，生显贵命矣。若生于戌亥子时，则是金水分野，火绝之地，则子息少矣，当生孤独贫贱之子，不然僧道过房螟蛉之命矣。</p>
            <p class="STYLE2 STYLE2">　　女取干生亦然。论子息多少，于生时内参详，万无一失。看生时在何宫分，若在长生沐浴冠带临官帝旺之乡，定其多嗣，当生出美丽富贵之子，落在衰病死墓绝无气胞胎冲刑之乡，定主子少，当生孤若贫财之子。</p>
            <p class="STYLE2 STYLE2">　　《理愚歌》云：“五行真假少人知，知时须是泄天机。”是也，俗以甲子乙丑海中金，即娄景之前，未知金在海中之论。</p>
            <p class="STYLE2 STYLE2">　　《理愚歌》所云五行真假少人知，知时须是泄天机。五行真假者，纳音是也。乃天地大衍数也，先布大衍四十九数在地，次将甲己子午九，乙庚丑未八，丙辛寅申七，丁壬卯酉六，戊癸辰戌五，己亥当属四等数除之，除减不尽，又按五行数除之。余者水一火二木三金四土五，相生取用，便是纳音也。</p>
            <p class="STYLE2 STYLE2">　　相生者，余一生木，余二生土，余三生火，余四生水，余五生金，且如甲子乙丑四个字，干支共除了三十四数，外有十五数，以二五除了一十，余数得五，属土，土能生金，是甲子乙丑金也，又如丙寅丁卯四个字，干支共除了二十六数，外有二十三数，以四五除了二十，余剩得三属木，木能生火，是丙寅丁卯火也。余者依此。岂得有金在海中，火在炉中之说，世有不肖之术，未遇明师道听途说，错论古道，迷误后人，焉能中理。故将甲子乙丑金喻，子丑近北方坎水之地，为海中金。丙寅丁卯火，喻寅卯，近东方生火之地，如炉火之说。自娄景先生以前，并无金在海中火在炉中。子平之法不用胎元小运纳音，专以生日天元为主，配合八字干支，并支中所藏人元，或当生为财为官，为祸为福。依此参详人命，贵贱得失荣枯贤愚可知矣。</p>
            <p class="STYLE2 STYLE2">　　或以年为主，则可知万亿富贵相同者。以甲子年生，便为本命忌日之戒。</p>
            <p class="STYLE2 STYLE2">　　世之谈三命者，皆以古法，往往多以年为主，则可知万亿用胎元小运纳音为论，似水之涣漫，而无所归矣，富贵有相同者谬矣。故子平之法，专以生日天元为主，日下支辰为妻宫，生年为本命根基，又为祖上田宅之宫。如甲子生，便为本命太岁之尊神，忌生日支干与太岁冲并战斗克害，名为主本不和。则人生来不靠祖业田宅，暌败宗亲，应难倚依。若生月时中，与本命干支会合入局，或遇财官贵气，则生平当有祖宗田宅，兹其丰厚，声誉之美也。</p>
            <p class="STYLE2 STYLE2">　　以月为兄弟，如火命生酉戌亥子月，言兄弟不得力之断。</p>
            <p class="STYLE2 STYLE2">　　月为兄弟之宫，如男取比和同干，便为兄弟之星，且如六丙日生人，以丁火为弟妹，六丁日生人，以丙火为兄姐，若临酉戌亥子月，言兄弟不得力之论。谓酉月火死，戌月火之墓，亥月火绝气，子月火怀胎，故言兄弟不得力之断。其余依此，万无一失。</p>
            <p class="STYLE2 STYLE2">　　或日为妻，如在空刑克杀之地，言克妻妾之断。</p>
            <p class="STYLE2 STYLE2">　　论妻妾者，以生日支辰，为妻妾之星。无所克之物为上，若在空刑克害之地，则克妻妾，不然重婚再娶。</p>
            <p class="STYLE2 STYLE2">　　或时为子息，临死绝之乡，言子少之断。</p>
            <p class="STYLE2 STYLE2">　　论子息多少者，当以生时为子息宫。男取克干为子息星，女取干生为子息星。若临死墓胎绝衰病之地，子息甚少。</p>
            <p class="STYLE2 STYLE2">　　如男命六乙日申时生，当有子息多。乙木以庚金为子生子息。申时乃金之分野，庚金建禄之乡，故言子多者也，若生子丑寅卯辰巳午时，为子息极少之断，谓居墓死绝胎克害受制之乡。或四柱之中有刑破克害损子，时中定是晚年少子嗣，不然迟矣。纵有亦须僧道过房，贫贱夭折，螟蛉出祖之辈也。</p>
            <p class="STYLE2 STYLE2">　　论命皆非人之可为，造物阴阳之所致。后世术士，不知斯理，而僭乱于俗，故不可言传，当考幽微之妙矣。</p>
            <p><span class="STYLE2 STYLE2">　　前篇论生年，为祖上父母，世代宗派盛衰之宫，切忌四柱中有刑冲破害之物。伤于生年，应主祖宗暌败，根基虽有，亲荫无倚也。以生月为兄弟之宫，若比和者，兄弟之星也。若临死绝墓胎之月，言兄弟不得力也。以日辰为妻妾宫，若临空刑克害之地。言克妻妾也。以时为子息之星，子星若临绝死墓之乡，言子息少之断。</span><font size="3"><br>
                  </font></p>
            </div>
        </td>
      </tr>
    </table>
      <p align=center style='text-align:center;line-height:22.0pt'><span
    lang=EN-US style='font-size:13.5pt;color:black'>
      <o:p> </o:p></span></p>
      <p align=center style='text-align:center;line-height:22.0pt'><span
    lang=EN-US style='font-size:13.5pt;color:black'><o:p><img src="../0IrQ_8.gif" width="182" height="19"></o:p></span></p></td>
    <td valign=top style='padding:0cm 0cm 0cm 0cm;height:18.0pt'
    background="../6.jpg">
    <p class=MsoNormal style='line-height:22.0pt'><span lang=EN-US
    style='font-size:13.5pt;color:black'>&nbsp;<o:p></o:p></span></p>    </td>
   </tr>
   <tr style='mso-yfti-irow:4;mso-yfti-lastrow:yes;height:73.5pt'>
    <td colspan="3" valign=bottom style='width:37.5pt;padding:0cm 0cm 0cm 0cm;
    height:73.5pt'>
    <p class=MsoNormal style='line-height:22.0pt'><span lang=EN-US
    style='font-size:13.5pt;color:black'>
      <o:p></o:p></span><img src="../bottom.jpg" width="743" height="99"></p>    </td>
    </tr>
  </table>
  <span class="MsoNormal" style="line-height:22.0pt"><a href="../NEXTPAGE.htm"></a></span></div>
  <p class=MsoNormal align=center style='text-align:center;line-height:22.0pt'><span
  lang=EN-US style='font-size:13.5pt;color:black'><o:p></o:p></span></p>
  </td>
 </tr>
</table>

</div>

<div style='position:absolute;right:0px;top:194px;z-index:5' id=object1>

<p class=MsoNormal style='line-height:22.0pt'><span lang=EN-US
style='font-size:13.5pt;color:#77396C'><script language="JavaScript">
function setVariables() {if (navigator.appName == "Netscape"){v=".top="; dS="document."; sD=""; y= "window.pageYOffset";} else{v=".pixelTop="; dS=""; sD=".style"; y="document.body.scrollTop";}} function checkLocation() {object="object1"; yy=eval(y); eval(dS+object+sD+v+yy); setTimeout("checkLocation()",10);} 
</script><span style='display:none;mso-hide:all'><o:p>&nbsp;</o:p></span></span></p>

<table class=MsoNormalTable border=0 cellspacing=10 cellpadding=0 width=68
 style='width:51.0pt;mso-cellspacing:7.5pt;mso-padding-alt:0cm 0cm 0cm 0cm'>
 <tr style='mso-yfti-irow:0;mso-yfti-firstrow:yes'>
  <td width=68 style='width:51.0pt;padding:0cm 0cm 0cm 0cm'>
  <p class=MsoNormal style='line-height:22.0pt'><span lang=EN-US
  style='font-size:13.5pt;color:black'><a href="#"></a>
    <o:p></o:p></span><a href="mydoc005.htm"><img src="../PREVPAGE.gif"
  width=95 height=26 border=0></a></p>
  </td>
 </tr>
 <tr style='mso-yfti-irow:1'>
  <td width=68 style='width:51.0pt;padding:0cm 0cm 0cm 0cm'>
  <p class=MsoNormal style='line-height:22.0pt'><span lang=EN-US
  style='font-size:13.5pt;color:black'><a href="index.htm"><img src="../INDEXPAGE.gif"
  width=95 height=26 border=0></a>
    <o:p></o:p></span></p>
  </td>
 </tr>
 <tr style='mso-yfti-irow:2;mso-yfti-lastrow:yes'>
  <td width=68 style='width:51.0pt;padding:0cm 0cm 0cm 0cm'>
  <p class=MsoNormal style='line-height:22.0pt'><span lang=EN-US
  style='font-size:13.5pt;color:black'><a href="#"></a>
    <o:p></o:p></span><a href="mydoc007.htm"><img src="../NEXTPAGE.gif"
  width=95 height=26 border=0></a></p>
  </td>
 </tr>
</table>

<p class=MsoNormal><span lang=EN-US><o:p>&nbsp;</o:p></span></p>

</div>

</div>

</body>

</html>





