<!--//Built by Softscape HTML Builder 3.0 http://www.ruanjing.com-->
<!--//Built by Softscape HTML Builder 3.0 http://www.ruanjing.com-->
<!--//Built by Softscape HTML Builder 3.0 http://www.ruanjing.com-->
<html xmlns:v="urn:schemas-microsoft-com:vml"
xmlns:o="urn:schemas-microsoft-com:office:office"
xmlns:w="urn:schemas-microsoft-com:office:word"
xmlns="http://www.w3.org/TR/REC-html40">
<meta http-equiv="Page-Enter" content="revealTrans(Duration=2.0,Transition=23)">
<meta http-equiv="Page-Exit" content="revealTrans(Duration=2.0,Transition=23)">
<head>
<meta http-equiv=Content-Type content="text/html; charset=gb2312">
<meta name=ProgId content=Word.Document>
<meta name=Generator content="Microsoft Word 11">
<meta name=Originator content="Microsoft Word 11">
<link rel=File-List href="模板.files/filelist.xml">
<link rel=Edit-Time-Data href="模板.files/editdata.mso">
<!--[if !mso]>
<style>
v\:* {behavior:url(#default#VML);}
o\:* {behavior:url(#default#VML);}
w\:* {behavior:url(#default#VML);}
.shape {behavior:url(#default#VML);}
</style>
<![endif]-->
<title>000</title>
<!--[if gte mso 9]><xml>
 <o:DocumentProperties>
  <o:Author>hzy</o:Author>
  <o:Template>Normal</o:Template>
  <o:LastAuthor>hzy</o:LastAuthor>
  <o:Revision>2</o:Revision>
  <o:TotalTime>0</o:TotalTime>
  <o:Created>2006-06-25T02:19:00Z</o:Created>
  <o:LastSaved>2006-06-25T02:19:00Z</o:LastSaved>
  <o:Pages>1</o:Pages>
  <o:Words>120</o:Words>
  <o:Characters>684</o:Characters>
  <o:Lines>5</o:Lines>
  <o:Paragraphs>1</o:Paragraphs>
  <o:CharactersWithSpaces>803</o:CharactersWithSpaces>
  <o:Version>11.5606</o:Version>
 </o:DocumentProperties>
</xml><![endif]--><!--[if gte mso 9]><xml>
 <w:WordDocument>
  <w:SpellingState>Clean</w:SpellingState>
  <w:GrammarState>Clean</w:GrammarState>
  <w:ValidateAgainstSchemas/>
  <w:SaveIfXMLInvalid>false</w:SaveIfXMLInvalid>
  <w:IgnoreMixedContent>false</w:IgnoreMixedContent>
  <w:AlwaysShowPlaceholderText>false</w:AlwaysShowPlaceholderText>
  <w:Compatibility>
   <w:UseFELayout/>
  </w:Compatibility>
  <w:BrowserLevel>MicrosoftInternetExplorer4</w:BrowserLevel>
 </w:WordDocument>
</xml><![endif]--><!--[if gte mso 9]><xml>
 <w:LatentStyles DefLockedState="false" LatentStyleCount="156">
 </w:LatentStyles>
</xml><![endif]-->
<link rel=Stylesheet type="text/css" media=all href="../mycss.css">
<style>
<!--body
	{SCROLLBAR-ARROW-COLOR: #ECEEEB;
	SCROLLBAR-BASE-COLOR: #775F31  
;}

 /* Font Definitions */
 @font-face
	{font-family:宋体;
	panose-1:2 1 6 0 3 1 1 1 1 1;
	mso-font-alt:SimSun;
	mso-font-charset:134;
	mso-generic-font-family:auto;
	mso-font-pitch:variable;
	mso-font-signature:3 135135232 16 0 262145 0;}
@font-face
	{font-family:黑体;
	panose-1:2 1 6 0 3 1 1 1 1 1;
	mso-font-alt:SimHei;
	mso-font-charset:134;
	mso-generic-font-family:auto;
	mso-font-pitch:variable;
	mso-font-signature:1 135135232 16 0 262144 0;}
@font-face
	{font-family:"\@宋体";
	panose-1:2 1 6 0 3 1 1 1 1 1;
	mso-font-charset:134;
	mso-generic-font-family:auto;
	mso-font-pitch:variable;
	mso-font-signature:3 135135232 16 0 262145 0;}
@font-face
	{font-family:"\@黑体";
	panose-1:2 1 6 0 3 1 1 1 1 1;
	mso-font-charset:134;
	mso-generic-font-family:auto;
	mso-font-pitch:variable;
	mso-font-signature:1 135135232 16 0 262144 0;}
 /* Style Definitions */
 p.MsoNormal, li.MsoNormal, div.MsoNormal
	{mso-style-parent:"";
	margin:0cm;
	margin-bottom:.0001pt;
	mso-pagination:widow-orphan;
	font-size:12.0pt;
	font-family:宋体;
	mso-bidi-font-family:宋体;}
p
	{mso-margin-top-alt:auto;
	margin-right:0cm;
	mso-margin-bottom-alt:auto;
	margin-left:0cm;
	mso-pagination:widow-orphan;
	font-size:12.0pt;
	font-family:宋体;
	mso-bidi-font-family:宋体;}
p.titlepage, li.titlepage, div.titlepage
	{mso-style-name:title_page;
	font-size:12.0pt;
	font-family:黑体;
	mso-hansi-font-family:宋体;
	mso-bidi-font-family:宋体;}
p.content, li.content, div.content
	{mso-style-name:content;
	font-size:12.0pt;
	mso-bidi-font-family:宋体;}
p.9, li.9, div.9
	{mso-style-name:9;
	font-size:9.0pt;
	font-family:宋体;
	mso-bidi-font-family:宋体;}
p.titlelinks, li.titlelinks, div.titlelinks
	{mso-style-name:titlelinks;
	font-size:12.0pt;
	font-family:宋体;
	mso-bidi-font-family:宋体;}
p.h, li.h, div.h
	{mso-style-name:h;
	font-size:18.0pt;
	mso-bidi-font-family:宋体;}
p.style1, li.style1, div.style1
	{mso-style-name:style1;
	mso-margin-top-alt:auto;
	margin-right:0cm;
	mso-margin-bottom-alt:auto;
	margin-left:0cm;
	mso-pagination:widow-orphan;
	font-size:18.0pt;
	font-family:宋体;
	mso-bidi-font-family:宋体;}
p.style4, li.style4, div.style4
	{mso-style-name:style4;
	mso-margin-top-alt:auto;
	margin-right:0cm;
	mso-margin-bottom-alt:auto;
	margin-left:0cm;
	mso-pagination:widow-orphan;
	font-size:12.0pt;
	font-family:黑体;
	mso-hansi-font-family:宋体;
	mso-bidi-font-family:宋体;}
p.content1, li.content1, div.content1
	{mso-style-name:content1;
	mso-margin-top-alt:auto;
	margin-right:0cm;
	mso-margin-bottom-alt:auto;
	margin-left:0cm;
	line-height:20.0pt;
	mso-pagination:widow-orphan;
	font-size:12.0pt;
	font-family:宋体;
	mso-bidi-font-family:宋体;}
@page Section1
	{size:595.3pt 841.9pt;
	margin:72.0pt 90.0pt 72.0pt 90.0pt;
	mso-header-margin:42.55pt;
	mso-footer-margin:49.6pt;
	mso-paper-source:0;}
div.Section1
	{page:Section1;}
.STYLE1 {font-size: large}
.STYLE2 {font-size: medium}
div.MsoNormal1 {mso-style-parent:"";
	margin:0cm;
	margin-bottom:.0001pt;
	mso-pagination:widow-orphan;
	font-size:12.0pt;
	font-family:宋体;
	mso-bidi-font-family:宋体;}
li.MsoNormal1 {mso-style-parent:"";
	margin:0cm;
	margin-bottom:.0001pt;
	mso-pagination:widow-orphan;
	font-size:12.0pt;
	font-family:宋体;
	mso-bidi-font-family:宋体;}
p.MsoNormal1 {mso-style-parent:"";
	margin:0cm;
	margin-bottom:.0001pt;
	mso-pagination:widow-orphan;
	font-size:12.0pt;
	font-family:宋体;
	mso-bidi-font-family:宋体;}
.STYLE6 {font-weight: bold; font-size: medium;}
-->
</style>
<!--[if gte mso 10]>
<style>
 /* Style Definitions */
 table.MsoNormalTable
	{mso-style-name:普通表格;
	mso-tstyle-rowband-size:0;
	mso-tstyle-colband-size:0;
	mso-style-noshow:yes;
	mso-style-parent:"";
	mso-padding-alt:0cm 5.4pt 0cm 5.4pt;
	mso-para-margin:0cm;
	mso-para-margin-bottom:.0001pt;
	mso-pagination:widow-orphan;
	font-size:10.0pt;
	font-family:"Times New Roman";
	mso-fareast-font-family:"Times New Roman";
	mso-ansi-language:#0400;
	mso-fareast-language:#0400;
	mso-bidi-language:#0400;}
</style>
<![endif]--><!--[if gte mso 9]><xml>
 <o:shapedefaults v:ext="edit" spidmax="1026"/>
</xml><![endif]--><!--[if gte mso 9]><xml>
 <o:shapelayout v:ext="edit">
  <o:idmap v:ext="edit" data="1"/>
 </o:shapelayout></xml><![endif]-->
<!--Code generated by BaiYi Scrollbar from BaiYi studio-->
<STYLE type="text/css">
<!--
BODY {
 #E30011;
}
-->
</STYLE>
<!--End BaiYi Scrollbar code-->
<!--Code generated by BaiYi Scrollbar from BaiYi studio-->
<STYLE type="text/css">
<!--
BODY {
 #4DC038;
}
-->
</STYLE>
<!--End BaiYi Scrollbar code-->
<!--Code generated by BaiYi Scrollbar from BaiYi studio-->
<STYLE type="text/css">
<!--
BODY {
 #006000;
}
-->
</STYLE>
<!--End BaiYi Scrollbar code-->
<!--Code generated by BaiYi Scrollbar from BaiYi studio-->
<STYLE type="text/css">
<!--
BODY {
 #7D0000;
}
-->
</STYLE>
<!--End BaiYi Scrollbar code-->
<!--Code generated by BaiYi Scrollbar from BaiYi studio-->
<STYLE type="text/css">
<!--
BODY {
scrollbar-base-color:#000000;
}
.STYLE11 {font-size: large;
	font-weight: bold;
}
-->
</STYLE>
<!--End BaiYi Scrollbar code-->
</head>






<body bgcolor=white background="../bj.jpg" lang=ZH-CN link=black vlink=black
style='tab-interval:21.0pt' onLoad="setVariables();checkLocation()"
leftmargin=0 topmargin=0 marginwidth=0 marginheight=0 bgproperties=fixed>
<style>
.intro{
position:absolute;
left:0;
top:0;
layer-background-color:#FF3333; 
background-color:#FF3333;
border:0.1px #FF3333
}
</style>
<div id="i1" class="intro"></div>
<div id="i2" class="intro"></div>

<script language="JavaScript1.2">
<!-- Begin

var speed=20 //_⑺俣(抵翟酱蟆⑺俣仍娇)
var temp=new Array()
var temp2=new Array()
if (document.layers){
for (i=1;i<=2;i++){
temp[i]=eval("document.i"+i+".clip")
temp2[i]=eval("document.i"+i)
temp[i].width=window.innerWidth/2
temp[i].height=window.innerHeight
temp2[i].left=(i-1)*temp[i].width
}
}
else if (document.all){
var clipright=document.body.clientWidth/2,clipleft=0
for (i=1;i<=2;i++){
temp[i]=eval("document.all.i"+i+".style")
temp[i].width=document.body.clientWidth/2
temp[i].height=document.body.offsetHeight
temp[i].left=(i-1)*parseInt(temp[i].width)
}
}


function openframe(){
window.scrollTo(0,0)
if (document.layers){
temp[1].right-=speed
temp[2].left+=speed
if (temp[2].left>window.innerWidth/2)
clearInterval(stopit)
}
else if (document.all){
clipright-=speed
temp[1].clip="rect(0 "+clipright+" auto 0)"
clipleft+=speed
temp[2].clip="rect(0 auto auto "+clipleft+")"
if (clipright<=0)
clearInterval(stopit)
}
}

function start(){
stopit=setInterval("openframe()",1000000)
}
start()

// End -->
</script>
<div class=Section1>

<div align=center>

<table class=MsoNormalTable border=0 cellspacing=0 cellpadding=0 width="100%"
 style='width:100.0%;mso-cellspacing:0cm;mso-padding-alt:0cm 0cm 0cm 0cm'>
 <tr style='mso-yfti-irow:0;mso-yfti-firstrow:yes;mso-yfti-lastrow:yes'>
  <td valign=top style='padding:0cm 0cm 0cm 0cm'>
  <div align=center>
  <table class=MsoNormalTable border=0 cellspacing=0 cellpadding=0 width=743
   style='width:557.25pt;mso-cellspacing:0cm;mso-padding-alt:0cm 0cm 0cm 0cm'>
   
   <tr style='mso-yfti-irow:1'>
    <td colspan=3 style='padding:0cm 0cm 0cm 0cm'><p class=MsoNormal align=center style='text-align:center;line-height:22.0pt'><span
    lang=EN-US style='font-size:13.5pt;color:black'>
      <o:p></o:p></span><img src="top.jpg" width="743" height="376"></p>    </td>
   </tr>
   <tr style='mso-yfti-irow:2;height:73.5pt'>
    <td width=50 valign=top style='width:37.5pt;padding:0cm 0cm 0cm 0cm;
    height:73.5pt'>
    <p class=MsoNormal style='line-height:22.0pt'><span lang=EN-US
    style='font-size:13.5pt;color:black'><img width=50 height=98
    id="_x0000_i1027" src="../1.jpg"><o:p></o:p></span></p>    </td>
    <td width=643 style='width:482.25pt;padding:0cm 0cm 0cm 0cm;height:73.5pt'
    background="../2.jpg">
    <p align=center class=style1 STYLE5 style='text-align:center;line-height:22.0pt'><span class="STYLE2"><strong>卷十一</strong></span></p>    
    </td>
    <td width=50 valign=top style='width:37.5pt;padding:0cm 0cm 0cm 0cm;
    height:73.5pt' background="../6.jpg">
    <p class=MsoNormal style='line-height:22.0pt'><span lang=EN-US
    style='font-size:13.5pt;color:black'><img width=50 height=98
    id="_x0000_i1028" src="../3.jpg"><o:p></o:p></span></p>    </td>
   </tr>
   <tr style='mso-yfti-irow:3;height:18.0pt'>
    <td width=50 valign=top style='width:37.5pt;padding:0cm 0cm 0cm 0cm;
    height:18.0pt' background="../4.jpg">
    <p class=MsoNormal style='line-height:22.0pt'><span lang=EN-US
    style='font-size:13.5pt;color:black'><o:p>&nbsp;</o:p></span></p>    </td>
    <td width=643 style='width:482.25pt;padding:0cm 0cm 0cm 0cm;height:18.0pt'
    background="../5.jpg"><table width="630" border="0" align="center" cellpadding="0" cellspacing="0">
      <tr>
        <td><div align="left"><span style="line-height:22.0pt">
                  <!--HTMLBUILERPART0-->
                  <!--/HTMLBUILERPART0-->
                  <!--HTMLBUILERPART0-->
                  </span>
            <P align=center class="STYLE2"><strong>气象篇</strong></P>
            <p align="center" class="STYLE2 STYLE2">醉醒子撰</p>
            <p class="STYLE2 STYLE2">　　今夫立四柱而取五行，定一运而关十载。清浊纯驳，万有不齐，好恶是非，理难执一。故古之论命，研究精微，则由体而该用。今之论命，拘泥格局，遂执假而失真。是必先观气象规模，乃富贵贫贱之纲领。次论用神出处，尽死生穷达之精微。不须八字繁华，只要五行和气。浪指三元六甲，谁知万绪千端。学者务要：钩玄索隐，发表归根。向实寻虚，从无取有。虽曰命之理微，于此思过半矣。然大海从于勺水，少阴产于老阳。成乃败之机，变乃化之渐。此文所当深察，乃若一阳解冻，三伏生寒。</p>
            <p class="STYLE2 STYLE2">　　阳刚不中，亢则害也。刚而能柔，吉之道也。此象亢阳无制，更不包藏阴物。而运又行东南，则阳刚失中，必主于害。用此者，孤贫凶暴，死于水火之间。乃若五阳生于阴月，干支夹合阴柔之物。运道又行阴柔之乡，乃谓吉也。用此者，虽出寒贱，终必荣华。</p>
            <p class="STYLE2 STYLE2">　　柔弱偏枯小人之象，刚健中正，君子之风。此象不中之道也。四柱中但见阴柔，而不入格。干支又不包阳，则终日柔懦。用此者机心阴毒，无所不至。乃若刚健君子之体也．中正，君子之德也。四柱中阳而藏阴，刚柔得制，不犯破克刑冲。用此者，德行过人，中直盖世，故日君子之风。</p>
            <p class="STYLE2 STYLE2">　　过于寒薄，和暖处终难奋发。过于燥烈，水激处反有凶灾。四柱纯阴，生于十月，空绝五行之根。日干又见衰弱，而无强健之气。纵遇和暖之乡，终难发达。四柱纯火，生于夏至之前，人性燥烈。岁运中乍遇水激，不惟不能制，而反致害矣。用此者，夭折孤贫，多犯刑宪。</p>
            <p class="STYLE2 STYLE2">　　过于执实，事难显豁。过于清冷，思有凄凉。执实者，用一而不通也。假如：用官无财，用印无煞，多合少成者，遇事终无豁达。若金水过于清寒，不遇和暖之运。如庚辛生于十月，柱中纯水，运又行西北。平生独食孤眠，生涯寂寞，人不堪其忧矣。]</p>
            <p class="STYLE2 STYLE2">　　过于有情，志无远达。局中之物，不可过于有情。若过有情，则牵迷不能自脱，外无所见矣。如甲木以己土为妻，情固宜有。若甲己支下，又乘子丑，内外加合。而外无财官、印绶动甲之心。则甲常处于己土之下，其志安能远达哉。</p>
            <p class="STYLE2 STYLE2">　　过于用力，成亦多难。凡柱中得自然之物，为妙。若用力扶持，终不为美。且如用财，局中不见，必求伤官食神所生。如食伤失时无气，又求比肩转助，或外冲遥合。皆谓过于用力，其成就必艰难矣。</p>
            <p class="STYLE2 STYLE2">　　过于贵人，逢灾自愈。过于恶煞，遇福难享。八字中原多贵人二德，扶用财官，不有刑破。虽居颠沛之中，亦无危矣。原多恶煞，三刑六冲，又与财官反背。纵遇财官之地，将何以为享福之基。</p>
            <p class="STYLE2 STYLE2">　　五行绝处，禄马扶身。四柱奇中，比肩分福。凡遇绝处，不可便指为凶，盖凶处亦有吉神相扶。假如木绝于申，申有壬水为印，庚戊为财官。为我所用之物，必能扶身进福。只愁有神克害所用之官，则所用绝矣，如此乃凶。若以官为贵，以财为奇，局中得遇财官，乃为吉矣。如见比肩无惮，争官劫财，则无全美。</p>
            <p class="STYLE2 STYLE2">　　阴阳固有刚柔，干支岂无颠倒。阳刚阴柔，天地之道也。颠之倒之，反覆之谓也。所以启下文之端。</p>
            <p class="STYLE2 STYLE2">　　虽聘妻不识其夫。夫妇既入其宫，岂有不识，但情隔而不通，则不见其夫矣。如乙木用庚金为夫，中间丙火隔断，庚被火伤。或坐子午败死之地，使其妻终不能见其夫也。</p>
            <p class="STYLE2 STYLE2">　　本有子不顾其母。子之顾母，理也，情也。身有所羁，则不得终养。如甲用丙为子，却被辛金合之。但恋妻之情，而易母之爱矣。故局中虽有丙火，不可用也。凡命中议论至此，庶几无误。</p>
            <p class="STYLE2 STYLE2">　　父无子而不独，子有父而反孤。木以火为子息，四柱中如无丙丁巳午之位，则无子矣。若地支暗蓄有火，或天干制化得用，亦不为无子。木以水为父母，若被损克，则不得其所坐。如甲乙日生于亥子之年，月值四季，水被土伤。所生之人失矣，岂不孤哉。</p>
            <p class="STYLE2 STYLE2">　　生尚可以再生，死不可以复死。局中之物，原有长生，先被克损。岁运复遇生旺之地，身力复强，如再生也。死者终也，凡四柱之物，原值死绝之宫。后来岁运再遇此地，不为更凶之论，盖死无二也。</p>
            <p class="STYLE2 STYLE2">　　既死亦非为鬼，逢生又不成人。木值春生，得时乃旺，柱中虽遇死绝之宫；若运行生旺之乡，亦不为之死地。木值秋生，失时乃弱，柱中虽遇生旺之宫；若运行衰绝之地，终不为之生也。</p>
            <p class="STYLE2 STYLE2">　　子多母病，如佃甫田。母多子病，如临深渊。子者母之所生，多则泄母之气，正谓子能令母虚也。若母再加衰病，精力不及，决不能以抚其子，其佃甫田之谓。母无二尊，其恩乃全。若母氏众多，阴聚妒生，邪谋兴矣。即五星二母争权姑息太过，母遗所爱，子何所依。如更临病死之宫，生身之变，必起于朝夕也。</p>
            <p class="STYLE2 STYLE2">　　不正不冲，不偏不合，不横不刑，不直不破。其为冲也，启六极之歧门。其为合也，辟万物之形迹。其为刑也，变而改正。其为破也，敌而有伤。是以棘地生金，不若蓝田种玉。以上四端，乃战克击剥之象也，内有刑虚钩远之用。若倒乱中，而取用神为贵为福者。不若用财生官，用印得煞，自然之妙。此子平之所以专论财印食也。吉神相我，功求相吉之神。凡人命衰弱，或刑伤破害。不能成用者，必欲吉神扶佐，成我之福。又观相我之神，势力轻重何如。若无根失令，或自受伤，先用求助相吉之神何如。假如甲日夏生，遭火焚化，得壬癸亥子相我为救。但水先受火土耗克，不能为我之福。必欲求金，转水旺，使水有顾我之情。如此之功，不在水而在金矣。又如午被子冲，赖未合我，而与子穿，则为相我之神。如未受伤不能为用，必求生助未土之神有力，而未土方得成用。</p>
            <p class="STYLE2 STYLE2">　　凶物伤身，解用伤凶之物。人命中，若遇凶神克我身宫。必求柱中何物，能制伤我之神。则彼自解不瑕，焉能及我哉。如甲木原被金伤，祸所不免，得火克危自远矣。又如卯被酉冲，柱中见午亦然。</p>
            <p class="STYLE2 STYLE2">　　五行各得其所者，归聚成福。凡五行不可虚名失位，但要得令归垣，方能为贵。若归聚一局，妙不可言。</p>
            <p class="STYLE2 STYLE2">　　一局皆失其垣者，流荡无依。凡日主用神，但要着落之处。如四柱中不得通根有靠，又遇空亡死绝，沐浴刑冲。则终无成立，必然流荡失所矣。</p>
            <p class="STYLE2 STYLE2">　　大运折除成岁，小运逆顺由时。文库冲而文明盛，武库掩而干戈宁。戌为文库，盖火为文明。八字中原无财官、印绶、食神、生气，则无文章学问之机。徒得火库，又被关锁，此无文之人也。若暗有伤官，或印绶隐而不明者，亦主聪明。柱中得辰未丑字，冲刑戌库，更入东南运道，发火光明。文章必由此而盛也，高擢翰苑者，余见多矣。丑为武库，盖金为干戈。八字中如带秋气，申酉庚辛为煞，偏官羊刃，又见同宫，此无惧好战之人也。柱中如得子巳酉神合局，兼行东南木火，制其顽金。则掩其武，而干戈宁矣。壮士于此，弃甲投闲者，余尝见之。</p>
            <p class="STYLE2 STYLE2">　　飞龙离天，随云入渊。潜龙在渊，随云上天。龙者辰也，天者亥也，云，壬也，龙得其云即飞。若年见亥，月建辰，岁月干头有壬，则龙在天矣。若日时水旺，与龙会局，龙必随云入渊。盖龙以水为家，故上离于天，下潜于水。得斯象者，文章盖世，平生有塞有通。功名虽出于台阁，事业终归于林泉。柱中有巳午二字者，贫薄下流之命也。若年见亥，时见辰，日月会水，则龙下潜于渊。若干支有刑冲克破，龙不能安。要日时上有壬字，龙必随云而上天矣。此象如年无亥，用巳反冲亦吉，但出寒贱，祖父无依。后必有人借力，奋发功名，主近侍之责。运行己酉败绝之乡，丧家罢职，即壬骑龙背格。</p>
            <p class="STYLE2 STYLE2">　　大林龙出值天河，四库土全居九五。大林龙者，即戊辰也。要四柱之中，纳音得天河水，则龙飞在天。更全四库则四海俱备，所以天下皆沾雨泽，必为九五大人也。明太祖命，戊辰、壬戌、丁丑、丁未，此亦有因而言。</p>
            <p class="STYLE2 STYLE2">　　长流龙复归大海，五湖水聚掌群黎。长流龙者，即壬辰也。龙值长流，地支得亥，名曰龙归大海，又曰龙跃天门。妙在纳音得大海水，四柱俱带水者，则五湖之水，既备且深，龙所益喜，要有庚辛以生之，则出入动摇，山岳，非贵象乎。如王阳明，壬辰、辛亥、癸亥、癸亥，亦因此命而立论。</p>
            <p class="STYLE2 STYLE2">　　六合有功，权尊六部。凡四柱中有刑冲克害破象，本为凶论。得神挽合有力者，即反为祥，其福高远。年月成用大贵，日时成用者次之。</p>
            <p class="STYLE2 STYLE2">　　三刑得用，威镇三边。刑本不吉，得用富贵聪明，无用者孤贫凶夭。何以为得用，三刑有气，日主刚强，无用反是。</p>
            <p class="STYLE2 STYLE2">　　子午端门，双拱歧嶷凭外正。子午二位，正而不偏，故曰端门。若得夹拱无破损者，更有力量，人必聪明，奋立勋业。正拱者，亥丑拱子，巳未拱午。外拱者，申辰拱子，戌寅拱午。忌空亡克破为害。</p>
            <p class="STYLE2 STYLE2">　　巳寅生地，十分秀气合乾坤。巳寅生有力，能合亥申，亥乃乾也。申乃坤也，若无冲杂，申亥乃乘贵气，才调出群。</p>
            <p class="STYLE2 STYLE2">　　天地包藏神得用，显豁胸襟。亥为天，申为地，明有力量。如八字中不见二字，得左右之神，拱起二字。兼有贵气，不落空亡，须当显豁。或以申亥包酉戌，看系天干何物，以有用为贵。</p>
            <p class="STYLE2 STYLE2">　　风雷激烈贵无亏，飞扬姓字。巳为风门，卯为雷门。八字中虚拱一位，更有贵人。岁运若逢冲起，必能发达。</p>
            <p class="STYLE2 STYLE2">　　贼地成家，贼乱家亡身必丧。此法月支五阴者是也。岁日中有神争合为妻，月支陷溺其中。欲出而不可得，曰贼地。更得岁日之神，自刑，无暇合我。得时支乘机，与月支为合。是谓贼地成家，富贵不浅。大运去贼则安，再见贼乱则凶。</p>
            <p class="STYLE2 STYLE2">　　梁材就郏木多金缺用难成。木本赖金垡猿善鳎若金被神留合，不能来克其木。却要木与金为邻，就彼雕琢可也。若木盛金弱，则虽就金，亦不能鄱有用。假使用木，与金作合，彼此两强，乃为贵论。</p>
            <p class="STYLE2 STYLE2">　　纯阳地户包阴，兵权显赫。八字纯阳，本为偏党。殊不知子寅辰午申戌，暗拱丑卯巳亥末酉之阴。二象相济交感，则反全天地之正气矣。更要四柱无空亡，及天干有生意者极妙。此象权施边塞，位至公侯，发福非小。</p>
            <p class="STYLE2 STYLE2">　　独虎天门带木，台阁清高。凡岁月得寅一位，却要时见天门，虎必朝天啸日。柱中更有卯末合局，木盛生风，风从于虎，岂不伟哉。若使刑冲克破，不得印绶财官，则无用矣。学堂逢驿马，山斗文章。身坐长生之位为学堂，更得驿马交驰，一冲一合。又得高大气象，带财煞贵人者最贵，文章潇洒出尘。</p>
            <p class="STYLE2 STYLE2">　　日主坐咸池，江湖花酒。咸池又名桃花煞。男女逢之，必然淫乱，多因花酒，流落江湖。若见财官贵德同宫，反得标格清奇，富贵安享。大忌刑合，只喜空亡。</p>
            <p class="STYLE2 STYLE2">　　福满须防有祸，凶多未必无祯。大抵用印生身，乃为我之福也。柱中原有官煞，转生印旺，不遇财伤食神泄气为贵。运行比印旺地生扶太过，福满处岂无祸生，君子怕处其盛也。局中原多官煞，再行官煞岁运，其凶乃甚，历尽艰险。后必有制伏身旺之运，否极泰来之象。如甲日原被官煞所困，运神再行申酉，乃凶甚也。顺去有亥子印运，逆行有巳午制运，乃有救之物，岂不为佳。此言阴阳消长，祸福倚伏，天道人事，相为流通，宜细味之。</p>
            <p class="STYLE2 STYLE2">　　马头带箭，生于秦而死于楚。马后加鞭，朝乎北而暮乎南。此言驿马在日时之下者，必要带合。谓之联缰，聚大财福，干事过人。若马前见有刑冲，谓之带箭，断缰之象也。若来冲者属金，受克者属木，其祸尤甚，主人他乡丧亡。凡取用驿马，顺则年取其日时，逆则时用其日主。马无堤栏，则纵肆而不可遏。如后再加刑冲，马必疾行。终无安顿之地，主人一生，劳碌，奔竞四方。若刑冲之神，遇有三合六合，则不为加鞭矣。性灵形寝，多因浊里流清。貌俊心蒙，盖是清中涵浊。凡取用神，错乱刑冲。未可便言浊而无用，当审其中有暗藏之物。如浊中流出一点孤清，则人虽朴陋，多见性情颖悟，机谋异常。若用神清奇特立，不为混杂刑伤，未可使言清也。但中间有暗藏之物，与所用之物有伤，其病终不可去。故人虽貌美，必然失学无成，昏迷酒色。</p>
            <p class="STYLE2 STYLE2">　　一将当关，群邪自服。将者，贵重之神也。关者，紧要之处也。邪者，妒我之物也。假如甲乙日生于金旺年月，皆来克我。得丙透出月上，制煞为权，而煞自服矣。又如壬癸遇戊己，支土乱克，身不能敌。紧要处，却要庚辛为印化煞，不敢为乱。</p>
            <p class="STYLE2 STYLE2">　　众凶克主，独力难胜。此言煞重身轻，孤独无助者。盖无当关可救之神，则不能胜所克矣，决主夭疾。</p>
            <p class="STYLE2 STYLE2">　　脱此辈，忌见此辈，化斯神，喜见斯神。从化之妙，遽不可穷，务要用心详察。如甲己化土，脱木气而从妻家。若见甲乙寅卯未亥，皆我比肩。则有原旺之藉，岂无恋哉。况比刃又能争合我财，使甲己不能相成，反有离间之恨也。又如乙庚化金，喜见金旺，而妻得倚其夫。丁壬化木，喜见木旺，两女得倚其母。丙辛化水，喜要水旺，而母得倚其子。戊癸化火，喜见火旺，而主得倚其财。大怕空亡见煞，比肩争妒。不成名卿巨公，则为孤儿异姓矣。驿马无缰，南北东西之客。无疆。马无合也。南北东西，无所不至矣。如人命遇此，必主飘零。</p>
            <p class="STYLE2 STYLE2">　　桃花带煞，娼优隶卒之徒。桃花日时上见是也。不惟忌刑合有情，尤忌五煞同处。凡遇此者，不受礼义廉耻之教也。</p>
            <p class="STYLE2 STYLE2">　　母子有始终之靠，夫妻得生死相依。母子夫妻者，专言体用两端，惟在月日为要。假如戊日坐辰，生于申月。然土以金为子，金养于辰，少倚母而自强。土生于申，老得子而有靠。此象甚奇，大忌岁运破而为患。假如丙日坐子月，用酉金。然火以金为妻，辛金生于子，适夫家以养其身。火至酉亡，赖妻财以活其命。此象贵用财官，大怕刑冲散局。</p>
            <p class="STYLE2 STYLE2">　　双眼无瞳，火土熬乾癸水。癸水在人属肾，为一身之基，两目之本。目关五行，惟瞳属水，水涸肾虚，则瞳无所倚。若日干生于火土月分，日时坐土塞源。而柱中遇木火耗熬，不成从化者，多患目疾。若在岁月时中，虽得秋气。不行西北大运，遇木火太炎之地，恐有丧明之苦。即水稍得通根，亦有下元之疾。</p>
            <p class="STYLE2 STYLE2">　　大肠有病，丙丁克损庚金。庚属大肠，宜临水土，嫌者丙丁寅卯得局无制。庚金虽得挂根，又被刑冲克破，兼入木火大运。水土衰处，便有此疾。士行湿地而倾根，伯牛有恨。火值炎天而得局，颜子无忧。戊土属脾，四柱中不有生旺通根之位。生遇阴湿之时，又加水浸土处。运行湿地，岁见土克，则脾土受伤，因而有疾。火乃文明之象，生于九夏，三合寅午戌局，火愈发辉。少用木资其劳，不宜见水通根，遇火之焰。人生得此，乐道无忧。火行极处，多遇木生，反主夭贫，至不利也。</p>
            <p class="STYLE2 STYLE2">　　水泛木浮，死无棺椁。火炎土燥，生受孤单。木从水泛，不遇运土堤拦，更值死绝之乡。逢冲并煞，定必堕崖落水，横害毒亡，多不为美。土因火燥，万物不生，初运南行，废而无用。后来虽遇财官，不能为用．以致孤贫奔走，无家之命也。</p>
            <p class="STYLE2 STYLE2">　　妻多力弱，花粉生涯。马弱比多，形骸飘泊。凡用财为妻，最要得时得位，日主更喜刚强。岁月有倚，阴阳各得其所，良配可知。若财多散乱，刑合不齐，日主孤弱，不能任用。必因妻获利以养其身也。此又反言财轻比多，为养身之物，用不可无。凡遇财旺身强，平生安乐。见财轻比多不足其用，终必飘泊江湖，逐财劳苦，安享何能？凡遇凶神交会，善以少而难成。吉曜并临，恶虽多而亦化。道从理悟，神入心生，熟读苦求，巨微徵矣。</p>
            <p align="center" class="STYLE2 STYLE2"><strong>六神篇</strong></p>
            <p class="STYLE2 STYLE2">　　五行妙用，难逃一理之中。进退存亡，要识变通之道。正官佩印，不如乘马。夫用官之法，大要健旺清高，最忌浅薄。官旺宜印，弱则宜财，此不易之理也。今言用印，不如用财者。乃有一说：假如身旺官轻，多见印绶，则日主愈强，而官愈弱矣。壶中子云：官轻不若煞轻所以喜财旺之地。生官克印，表里方得中和，于此足以发福。</p>
            <p class="STYLE2 STYLE2">　　七煞用财岂宜得禄。此言煞旺太过，日主无依。又如用财生煞，则日愈弱，而煞愈旺矣。当之不能，远之不可，只得弃命相从，以免侵凌之患。运行财煞旺地，不易始从之心。一遇岁运归禄，日主特强，乃与煞战。以寡敌众，其能胜乎凶？可知矣。</p>
            <p class="STYLE2 STYLE2">　　印逢财而罢职，财逢印以迁官。印乃清高正大之物，见财不能保其名位。且如原用印绶，不以官煞为倚者，运行印官之地，仕路清高。一遇财乡，克了印绶，柱无比肩为救，不免罢职投闲。伤重者，必死于异乡水火。身旺用财荣华可知，再行财旺之地，主不能胜。却要印旺流年，助我根本，反能进爵迁官。不为财坏印之论也。</p>
            <p class="STYLE2 STYLE2">　　命当夭折，食神孓立逢枭。七煞伤身，原无正印为解，独以食神一位制煞。壮年运道，喜行制煞之乡。若遇枭神有力，克我食神，柱无偏财遇敌。不免纵杀伤身，为祸滋烈。</p>
            <p class="STYLE2 STYLE2">　　运至凶危，羊刃重逢破局。专言用财无煞者，大忌羊刃为祸。若岁运重逢羊刃劫财破局者，必有丧家囚狱之苦。伤妻克子之悲，木火兵刃，悉有之矣。</p>
            <p class="STYLE2 STYLE2">　　争正官不可无伤。官者禄也，无人不欲。若柱中多见比刃，又有一位官星。必然争夺，立见有福？不如运至伤官，伤尽官星，则比肩无争夺，始可安矣。</p>
            <p class="STYLE2 STYLE2">　　归七煞最嫌有制。此亦因比肩之谓也。盖四柱多见比肩，必然争禄争财，且夺岁运之物为祸。如年月透出一位七煞，比肩知畏，势必归之。岁运一遇食神制煞，则柱无张主之神，使比肩复乱如初。则散财破业，横死于苟食之下，端有徵矣。</p>
            <p class="STYLE2 STYLE2">　　官居煞地，难守其官。煞在官乡，岂能变煞。官为纯雅之贵人，煞乃奸邪之恶客。如官居煞党，其势不能独立，必混化而为煞。虽官有纯雅之风，安能守乎？煞乃刚暴之人，虽在官星礼义之乡，终不由礼义而化。故不能变煞为官也。</p>
            <p class="STYLE2 STYLE2">　　贪财坏印擢高科，印分轻重。凡命印重煞轻，终不为贵。要行财旺之运，克太过之印，生不及之煞。煞印相停，必能超越。若印轻逢财，乃为大害，宜消息详之。</p>
            <p class="STYLE2 STYLE2">　　遇比用财缠万贯，比得资扶。财乃我用之物，得之乃佳。柱中有一七煞专权，日主被制，则无暇用财。若得比劫透露，或岁运生扶。日主不致衰弱，可以敌煞，而财始为我用矣。</p>
            <p class="STYLE2 STYLE2">　　运到旺乡身反弱。此言从财、从煞未成之象。日主衰弱，未肯弃命而从财煞。若大运行遇资扶之地，必与财煞争敌。敌之不胜，反遭财煞之害，愈见弱矣。定必因财构祸，灾病累身。</p>
            <p class="STYLE2 STYLE2">　　财逢劫处祸犹轻。身弱财多，当之不能。行遇比劫，分财助气，而祸反轻。</p>
            <p class="STYLE2 STYLE2">　　财不有伤，还忌阴谋之贼。柱中用财，无比刃劫夺者，则无所伤。尤忌支库中有比刃暗藏，或被冲刑，则私窃之害不免矣。</p>
            <p class="STYLE2 STYLE2">　　煞无明制，当寻伏敌之兵。煞者顽暴之人也，必欲食神明制，方可为用。如柱中明无制伏之人，不可便以凶言，要深求四柱支神。如有食神暗伏，或遇刑冲，或就三合亦可为伏敌之兵。大运行制煞乡，必主成名进禄。</p>
            <p class="STYLE2 STYLE2">　　贵人头上戴财官，门充驷马。此专言岁日互换贵人，不遇空亡劫害，煞刃同宫者。上戴财官，又居正位，带合有根，得时进气。乃为富贵，权掌兵刑，非常之命。玉井云：登金步玉，贵人头上戴官星，是官视财为尤要也。</p>
            <p class="STYLE2 STYLE2">　　生旺宫中藏亡劫，勇夺三军。八字中，如带亡神劫煞，得遇真正长生，及年支纳音。或得长生临官帝旺者，主武略出群，有举鼎拔山之勇也。</p>
            <p class="STYLE2 STYLE2">　　为跨马以亡身，因得禄而避位。柱中原多比劫无财用，岁运逢财，日主乃食其用。比刃必然劫夺，重则损命丧家，轻则休官罢职。原用官星，带财为贵，运行归禄之乡，乃比肩旺地。必然争夺官，正谓遇比肩而争竞，于此反失俸禄，故避位也。</p>
            <p class="STYLE2 STYLE2">　　印解两贤之厄，财勾六国之争。两贤者，二煞也。印者仁也。凡用日主不弱，两煞透出天干，并虐日主。无食为救，纵有亦被枭神所得者最凶。若能用印化煞，使降于我。如此不独富贵出人，且能享福。一云两贤，官与煞也。若止作煞言，重下句众煞混行意。财者，人所共欲之物，因兹而构祸者多矣。若局有刃伏于柱中，不遇其财，则无争劫。倘有财为用，或岁见财，惹起比肩混劫为祸。刑耗伤妻，在所不免。</p>
            <p class="STYLE2 STYLE2">　　众煞混行，一仁可化。一煞猖乱，独力可擒。煞本待制而后服从，若见煞多，力不能制，制之则必致叛。故不若用印，印者仁也，以仁化煞，使煞自降为妙。喜印旺乡，乃益其化，不宜再见制伏，所谓疾之已甚，乱也。独煞猖乱，势力有限，一食制之，自可以服，况食神多制者乎。</p>
            <p class="STYLE2 STYLE2">　　印居煞地，化之以德。煞居印地，齐之以刑。如甲日主，用申为煞，克我无制，其凶可知。殊不知水印长生于申，自能化煞，不使凶暴。若干支多财，乃成下格。比旺财轻者，用之更美。如乙木用辛金为煞，遇子栽根，特强克我。虽为我之印，乃煞所生之宫。若更辛金透出，侵凌日主，干无食神为救者。？得旺午冲子，去生杀之宫，则辛无所倚，庶免克身之患。？</p>
            <p class="STYLE2 STYLE2">　　兄弟破财，财得用。煞官欺主，主须从。一局比肩，日干专禄，柱中不见财官，则无所用。却比肩成党，望空冲破财旺之宫，而财力为我所用。大怕填实冲宫，留合比肩。假如辛酉日，遇酉多冲卯，遇卯多破午，乃合正用。官煞太多，日主无力，四柱更不拖根，运途又行财煞。不如弃命从煞，通煞旺之乡，必能发福，大忌身旺食神之运。</p>
            <p class="STYLE2 STYLE2">　　一马在厩，人不敢逐，一马在野人共逐之。马，财也。乃比肩必争之物。若财明透，四柱中特立无遮拦者。譬如马之在厩，其分素定，比肩不敢争逐。大怕背财运道，三合六合之乡，比肩乘机暗窃，致祸不轻。若用财不见明露，隐于支库之间，乃人所不知之地。比肩竞图窃取，虽深藏固闭，难保无患。</p>
            <p class="STYLE2 STYLE2">　　财临生库破生宫，兼奉两家宗嗣。凡命以印为母，以财为父。财固以印为家，印必以财为主。然财贵而印自荣，夫败斯妻无倚。所以论人根基父母，必以看财为先。若财有长生之宫，又见墓库局。却有神破所生之宫，无犯于墓库者。则为螟蛉过继之儿，弃父随母之子也。盖生乃发蒙之初，库在收敛之际。弃始由终，故知此也。</p>
            <p class="STYLE2 STYLE2">　　身坐比肩成比局，当为几度新郎。凡命无伤官食神者，必然用财为妻。妻所属之宫，日下一位是也。却被比肩占了又见三合成局，岁月时中，见财必夺。柱若无财，岁运见亦为患，克妾伤妻，岂止一二而已。</p>
            <p class="STYLE2 STYLE2">　　父母一离一合，须知印绶临财。柱中财印，乃为父母之神，所处不许同宫。虽为父母之名，实有克剥之意，岂能免离间之恨哉。若印与财相连一宫，而财印皆有着脚。生禄同乡者，终得聚合成家而无间矣。</p>
            <p class="STYLE2 STYLE2">　　夫妻随娶随伤，盖为比肩伏马。凡论财为妻室，财逢旺用之年，或有生助进气，当得一妻。若财下原伏比肩，因被煞神制伏，不遂可夺之机。一遇其财，又见食神制煞。则纵志夺财，妻难久处。</p>
            <p class="STYLE2 STYLE2">　　子位子填，孤嗟伯道，妻宫妻守，贤齐孟光。子者官煞也，子位者生时也。时上要财，及用官煞生旺之气。不逢刑害孤虚，不失用神时候，则有子矣。若官失其令，更有伤官神食神为妒，径来时上填实，反有伯道之叹。妻者，财也，妻宫者，日支也，本宫若见其妻，乃得立矣。不逢比刃，不遇刑冲，不有桃花恶煞。得天月二德贵人同处者。不惟遇道韫之才，且有孟光之德也。入库伤官，阴生阳死。帮身羊刃，喜合嫌冲。伤官本有阴阳，生死当较其是否。凡伤官归库，岁运逢之，多见丧亡横祸。殊不知五阴伤官，于此返魂无咎。刃乃帮身之物，大怕身旺逢之。得一重煞，与刃作合，化为权星。若见官与刃冲战，乃成恶煞。用者当审其轻重，好恶何如耳。</p>
            <p class="STYLE2 STYLE2">　　权刃复行权刃，刀药亡身。财官再遇财官，贪污罢职。权，煞也。刃，兵也。身旺用此两端，乃兵刑首出之人也。煞旺喜行制乡，刃旺喜行煞地。若原煞旺，复行煞旺之乡，立业建功处，不免死于刀剑之下。刃多再逢羊刃之地，进禄得财处，必然终于药食之间。数使然也。财，俸也，官禄也。身强遇此两端，乃名利出群之士。凡官弱喜行旺乡，财旺行印地，皆发福成立之时也。若有印逢官，则禄过矣。财旺逢财，则俸余矣。君子禄过俸余，必见贪污罢职。</p>
            <p class="STYLE2 STYLE2">　　禄到长生原有印，清任加官。马行帝旺旧无伤，宦途进爵。原用官星衰弱，不能称印绶之荣。若官遇长生，便见清奇特立，且有顾印之情。印乃扶身之本，三者之用既周，于此必然进爵。原用偏正之财，虽得位而失其时，居官亦未显要。必待帝旺临官岁运，财已足用，焉必健驰。若无比刃伤劫，于此加官进爵，立业余财，可徵矣。</p>
            <p class="STYLE2 STYLE2">　　财旺身衰逢生即死。财旺身衰，力不能任，意若与之相忘，反见所守安然。一遇长生之地，即便倚强苟图财未得，而祸随至矣。</p>
            <p class="STYLE2 STYLE2">　　刃强财薄见煞生官。兹言用官微眇，而财又浅薄。盖因羊刃劫财，不能生官，则官无倚矣。如见一位七煞，合刃弃财，以苏财病。足以生官，官自旺矣。学者于此，又不可有，见煞混官之嫌也。</p>
            <p class="STYLE2 STYLE2">　　兹法玄玄之妙，今颇习而成章，少助愚里，开明万一。</p>
            <p align="center" class="STYLE2 STYLE2"><strong>憎爱赋</strong></p>
            <p class="STYLE2 STYLE2">　　富莫富于纯粹，贫莫贫于战争。贵莫贵于秀实，贱莫贱于反伤。文辞锦绣，贵马会于学堂。襟度宏阔，水火合于情性。深谋远虑，德星居沉静之宫。术业精微，帝座守文章之馆。吉福生旺禄马，全要精神。魁罡有灵变之机，离坎乃聪明之户。贵人禄马宜逢，劫刃空亡可远。长生招贵人之可爱，衰败遇小人之憎嫌。四宫溃乱兮，不仁不义。五行相生兮，为孝为忠。印禄在刑冲之位，心乱身忙。日时居鬼库之中，忧多乐少。日干旺而灾咎寡，财命衰而惆怅多。衣食奔波，旺处遭克。利名成败，贵地逢伤。平生祸福，赖于日时。一岁吉凶，凭乎气运。福星有气，而变动升迁。岁克运凶，而人离财散。大运危而生百祸，流年吉以除千殃。无绝至绝，财命倾危。求生得生，名利称遂。三合六合，逢之吉重凶轻。七煞四凶，遇之祸深福浅。加官进职，定因禄会之年。产置田增，必是合财之地。岁君冲压主凶灾，大运受伤殊少吉。岁宜生运，运喜生身。三位相生，一年称意。财官俱旺，应显达于仕途。财食均荣，岂淹留于白屋。禄入聚生之地，富贵可知。马奔禄旺之乡，荣华可断。欲取交关利息，须要六合相逢。时干带禄朝元，定主安然获福。月衰时旺，早岁丰肥。本重主轻，终身漂荡。惯取市廛之利，必因旺处逢财。忽然显达成家，定是刑中见贵。主本当时，得阴人以扶持。贵禄有情，因君子而协吉。南商北旅，定因马道之通。东贩西驰，必是车运之利。日干困弱，伯牛敢怨苍穹。禄马衰微，颜子难逃短命。凶莫凶于支刃，吉莫吉于干强。马劣财微，男逃女走。天罗地网，非祸横灾。穷途逢劫，危疑必犯自刑。绝处逢财，妻子应难谐老。大耗小耗，多因博戏亡家。官符死符，必主讼狱时有。或再四柱遇绝，三命刑伤。难免徒绞之刑，终受黥面之苦。若逢五鬼，雷伤虎咬无疑。更值群凶，恶殃横死定断。女多淫贱，男必猖狂。</p>
            <p class="STYLE2 STYLE2">　　或问人之性情，贤愚善恶。先推贵煞旺衰，方究机巧灵变。心高者魁罡为祸，性顺者六合为祥。观幽闲潇洒之人，遇华盖孤虚之宿。好恃势霸道之辈，犯偏官劫刃之权。劫刃生鄙吝之悭，更出机谋之险。谋略多因于壬癸，威猛必本于丙丁。甲乙顺而仁慈大量，庚辛亏而果断无刚。孤囚遇之无精神，破败遇之多疏跣。刑战者愚顽，静安者贤俊。燥败者火盛，隐忍者金多。金水司令而相生，火土逢时而相助。不劳心而衣食自足，不费力而家计自成。更若德神相扶，定是推尊乡里。禄贵拱位，必然台省扬名。其所忧者福不福，其所虑者成不成。福不福者，吉处遭凶。成不成者，格局见破。伤其格则伤福，破其格则招祸。譬若苗逢秋旱，而冬廪空虚。花被春霜，而夏果无成。智谋虽裕，措用无成。纵有回天转轴之机，而无建功立业之遂。岂不见郦生烹鼎，范增背疽。渊明东归，子美西去。孟轲不遇，冯衍空回。买臣负薪而行歌，江革苦寒而坐读。盖苗而不秀者有之，秀而不实者有之。更值伤败太过，一福不过刍荛。纵有百艺多能，难免饥寒疾苦。困于沟壑，命使其然尔。淹滞无成，何劳叹嗟。欲问富贵双胜，何由得之。莫大于t基。莫奇于秀实。达圣达贤者，无时不有。至富至贵者，自古皆然。或生煞局之中，文高武显。或居冠带之下，业大才奇。若此玄妙，如何推测。先论学堂之内，三奇四福。次察格局之外，一吉二宜。若己未见甲子为祥，壬辰见丁巳为瑞。壬子丙午，主光风儒雅之人。辛酉丙申，乃俊秀荣华之士。阴阳全凭纯美，造化最喜相生。难辨者日精月华，莫测者金堂玉匮。得之者荣，遇之者贵。</p>
            <p class="STYLE2 STYLE2">　　若论贤愚显晦，无非造化钧陶。物既荣枯，为人岂无成败。假若凤生于雉，蛇化为龙。芳兰不断于蓬蒿，枯木犹生于山野。少贵老贱，初后亨。盖由大运之衰旺，以致富贵之变更。格局纯而反杂，惆怅残春。运行老而得时，优游晚景。防不测运之艰危。是以时有春秋，月有圆缺。尝观资J之子，亲一丧定无聊。复见耕钓之人，运一通而殊显。多年爵禄，一旦俱休。时运至者。与时相遇。值生旺者，未必无凶。有情者通，无情者滞。有合者吉，有冲者凶。官印岁临，仕途定知进擢。食财运遇，庶民亦许荣昌。或有少依祖父之荣，长借儿孙之贵。又有垂髻苦难，至老无依。</p>
            <p class="STYLE2 STYLE2">　　盖因四柱之旺衰，所由大运之亨否。岂不见枯槁之木，纵逢春而不荣。茂盛之标，虽经霜而不败。时日更亏年月，定无下稍。生时旺气朝元，必有晚福。古有琢磨之玉，价值连城。世有孤立之人，自成家计。如烹炼之余而不损，岁寒之后而不凋。消息妙在变通，祸福当察衰旺。庶几君子，共鉴是幸。</p>
            <p align="center" class="STYLE2 STYLE2"><strong>消息赋</strong></p>
            <p align="center" class="STYLE2 STYLE2">珞f子注　育吾子解</p>
            <p class="STYLE2 STYLE2">　　元一气兮先天，禀清浊兮自然。着三才以成象，播四气以为年。</p>
            <p class="STYLE2 STYLE2">　　（以原造化之始，三命之所由生也。三命以干为禄，谓之天元；以支为命，谓之人元；以纳音为身，谓之地元。此古人窥见造化，所以法天地而体阴阳，配四柱而成八字。此珞f子首言之义也。）</p>
            <p class="STYLE2 STYLE2">　　以干为禄，向背定其贫富；以支为命，详逆顺以循环。</p>
            <p class="STYLE2 STYLE2">　　（干犹木之干，支犹木之枝。统言之，干阳而支阴也；分言之，干支各有阴阳也。十干之禄，寄十二支中，阳道顺行，阴道逆转，皆自长生而数，遇本音临官以寓焉。此阳生阴死、阴生阳死、自然之理也。以干为禄而推之，则有向背。如甲禄在寅，遇丑则谓之向，见卯则谓之背。故禄前一辰日羊刃，禄后一辰曰禄库。《经》云：向禄则生，背禄则死。此所谓向背定其贫富者与！以支为命而详之，则有逆顺。如阳男阴女，从生月顺行；阴男阳女，从生月逆行。人禀受阴阳逆顺之气，在乎支干之中，周而复始，往来回圈，如寒暑之运四时而无穷者也。故曰，以支为命，详逆顺以回圈。昙莹曰：干禄推之有向背，吉凶究之有浅深。背而逆者，可定其贫；向而顺者，以知其富。然而不在一途取轨，亦有逢背禄而不贫。于是支作人元，运商徒而得失，男迎女送，否泰交居，会吉会凶，作用定矣。）</p>
            <p class="STYLE2 STYLE2">　　运行则一辰十岁；折除乃三日为年。精休旺以为妙，穷通变以为玄。</p>
            <p class="STYLE2 STYLE2">　　（先言干支，则八字定矣。行运乃三命之最要者故首举其法，以示人焉。运行则一辰十载；折除乃三日为年。此古人立运之法也。折除要明实历之数，命有节气浅深不同，运有就生就节互异，中间或休或旺，要与八字符协。有喜生旺而恶休败，有宜休败而嫌生旺，千变万化，非达玄通幽消息，以尽造化之妙，其孰能与于斯？故曰：化而裁之谓之变，推而行之谓之通，通变之理得矣。吉凶之义存焉，故能为妙为元，尽善尽美。）</p>
            <p class="STYLE2 STYLE2">　　其为气也，将来者进，成功者退。如蛇在灰、如鳝在尘。</p>
            <p class="STYLE2 STYLE2">　　（气、五行之气也，播于四时。如春则木旺、火相、土死、金囚、水休，迎之以临官、帝旺，将来者进；背之以休废、死绝，成功者退。五行之气，回圈进退，人之行运，每居一辰，相者既进，旺者则退，当权者用之为福，不当权者用之无益。若五行气过则退，蛇鳝皆属火类，火至囚死为土，休废为灰。巳中三兽，为蛇、为鳝、为蚓，故知蛇鳝为火，至囚死休废，则在尘在灰是土进而火退也。</p>
            <p class="STYLE2 STYLE2">　　莹和尚曰：鳝蚓为水土之属，居尘必忧。腾蛇乃灰火之神，处灰为乐。方以类聚，物以群分，顺其所欲则吉；乖其所趋则凶，即物可以观造化也。人之行运，虽同一宫，而气有进退，所处不异；而命有生死，见其不可不精休旺、穷通变也。此说得之。）</p>
            <p class="STYLE2 STYLE2">　　其为有也，是从无而立有；其为无也，天垂象以示文。</p>
            <p class="STYLE2 STYLE2">　　（此正明五行之气，是从无而立有，故借天象五星以明之。盖播物之初，孰为之有？太极之后，谁为之无，有出于无，无生于有。在天成象，在地成形，变化见矣。）</p>
            <p class="STYLE2 STYLE2">　　其为常也，立仁立义；其为事也，或见或闻。</p>
            <p class="STYLE2 STYLE2">　　（五行，在天为五星，在地为五岳，在人为五脏，推而行之，则为五常，常有可久之道。《易》曰：立天之道，曰阴与阳；立地之道，曰柔与刚；立人之道，曰仁与义。人之道，非仁与义。则不能立也。《书》曰：二五事，一曰貌，二曰言，三曰视，四曰听，五曰思。五常、五事，皆五行之变化，与人事相通。人之性情去就，见闻动静，皆不逃乎此数。或见或闻，如金木水火土则见，而宫商角徵羽则闻；貌言视听思则见，而肃又哲谋圣则闻。盖五行之用，至不可胜穷，非因机明智之士，孰能精察而默识之哉？）</p>
            <p class="STYLE2 STYLE2">　　崇为宝也，奇为贵也。将星扶德，天乙加临；本主休囚，行藏汨没。</p>
            <p class="STYLE2 STYLE2">　　（崇者，卑之反。奇者，偶之对。物以积而高，高之为崇，在五行，上生下是也。物以无与耦之为奇；在五行异而乃群是也。将星，月将也。德、天、月德也。天乙，贵神也。生年为本，生日为主，休囚对生旺言。人命年、月、日、时，四柱有五行，上生下。有三奇，乙丙丁。更带将星，德贵。主本生旺得地，所谓吉将交临，而福臻成庆，此为至贵之命。【赋】先言崇奇为宝贵，后言主本忌休囚，见崇奇为难遇，以主本为切要，而诸方神煞则次而言之。是知命以五行为先，生旺为上，将星德贵又神煞之最吉者矣。徐曰：崇以主本言，凡命中掌寿掌财掌灾福之辰，亦谓之崇。奇以禄马言，凡命中财官印食，亦谓之奇。德者日支德，辰，即六合也。如壬寅年、庚戌月，癸卯日，乙卯时，九月将在卯，扶其生日；五行九月金土六合，卯戌合，乙庚合，戊癸合。如此五行，各不居休败之地、则贵。似非赋义。）</p>
            <p class="STYLE2 STYLE2">　　至若勾陈得位，不亏小信以成仁；真武当权，知是大才而分瑞。</p>
            <p class="STYLE2 STYLE2">　　（此举水土，以例其余。勾陈为土之将，其于常也为信。真武乃水之神，其于常也为智。信也者，足以达于圣；智也者，足以撰其道。五行之用、独善于兹。得位者，戊己生七月，母在子乡、当权者，壬癸生七月，子居母家。二物同源、俱生于申故也。徐以戊己坐临寅卯、并亥卯未；壬癸坐临午巳，及辰戌丑未，下有官印、禄马、旺相库墓，为得位当权，似与联义有背。不若只以土生四季，水遇三冬为是。）</p>
            <p class="STYLE2 STYLE2">　　不仁不义，庚辛与甲乙交差；或是或非，壬癸与丙丁相畏。</p>
            <p class="STYLE2 STYLE2">　　（上言当权得位，则不交差，不相畏也。若甲见庚，乙见辛，丙见壬，丁见癸，犹二女同居，两男并处，阴阳不合，不成庆也。庚辛主义，甲乙主仁，以交差，故不仁不义。丙丁主礼，壬癸主智，以相畏，故或是或非。若庚合于乙，辛合于甲，则刚柔相乘，仁义兼济，非交差也。若丙见癸官，丁合壬禄，则阴阳相配，水火既济，非相畏也。或以甲申、乙酉为不仁，庚寅、辛卯为不义，缘寅申庚申之交差，卯酉乙辛之暗战；丙遇壬，则丙非壬是；丁逢癸，则癸是丁非、子午同然，巳亥一致。凡十遇此一辰，始可言之。）</p>
            <p class="STYLE2 STYLE2">　　故有先贤谦己，处俗求仙。崇释则离官修定；归道乃水府求玄。</p>
            <p class="STYLE2 STYLE2">　　（仁义在乖于得失，是非常绊于荣枯，于是日用不知，曾无休息，故有先贤谦己，处俗求仙，割爱少私寡欲。或崇释以灭心之火，或归道以益肾之精，内守精神，外除幻妄，达物我非有，明色空究竟者，莫非是也。）</p>
            <p class="STYLE2 STYLE2">　　是知五行通道，取用多门。理于贤人，乱于不肖。成于妙用，败于不能。</p>
            <p class="STYLE2 STYLE2">　　（道无乎不在，物无乎非道，五行变化，通乎大道，何所不该，其取用不一，故谓多门。如识者取之以修定，仙者取之则求元。自非顿悟之士，岂能与此？是故贤者得之，能穷理尽性，达五行之妙用；愚者失之，终亦自昧，而无所得。能者养之以取福，不能者败之以取祸。《易》曰：苟非其人，道不虚行。）</p>
            <p class="STYLE2 STYLE2">　　见不见之形，无时不有；抽不抽之绪，万古联绵。</p>
            <p class="STYLE2 STYLE2">　　（见不见之形，如十干禄寄十二支，有见不见之形存焉。甲禄寅，寅为显见之禄；不见寅而见戌，以五子元遁至戌见甲戌，成为甲之禄堂，此所谓不见之禄。甲以辛为官，辛禄酉，甲受金鸡酉，为明见之官；不见酉而见未，以天官遁甲入羊群，未上有辛，此所谓不见之官。抽不抽之绪，如阳气生子旺卯终午，阴气生午旺酉终子，阳生则阴死，阴变则阳化，子午乃阴阳化生之始，终无极也。阴极则阳生，阳机则阴生，气自子午中，孚甲抽轧而出，出入无间，往来不穷，如丝绪之联绵，万古不断之义。《太玄》云：见不见之形，抽不抽之绪，则日迁月变，暑往寒来，代废代兴，更休更旺，一显一晦，一缩一抽，绵绵常存，无时不有。盖阴阳五行，有见不见，有抽不抽，其理玄妙，其机发泄，无物不有，无时不然，自有天地人以来，便如此，要顿悟何如。）</p>
            <p class="STYLE2 STYLE2">　　是以河公惧其七煞，宣父畏其元辰。峨眉阐以三生，无全士庶；鬼谷播其九命，约以星观。今集诸家之要，发其偏见之能，是以未解曲通，妙须神悟。</p>
            <p class="STYLE2 STYLE2">　　（元辰七煞，煞之最凶。命禀五行，斯患孰逃？上古圣贤，如河上公，仙之流也；文宣王，圣之至也，犹惧是二者，况其下乎？于是着书济世，吉凶祸福，告在未萌。峨眉仙阐以三生，非不精也；鬼谷子播其九命，非不通也。指陈玄言、幽奥难测，故云，约以星观，无全士庶。三生，禄命身也。九命、身命两宫，禄马二位，生年胎月、日、时也。路碌子参集诸家之要旨，略其偏见之能，独发心得之见，著为是文，大解玄义，曲通妙机，在学者神悟而变通之，斯为善矣。）</p>
            <p class="STYLE2 STYLE2">　　臣出自兰野，幼慕真风。入肆无悬壶之妙，游行无化杖之神。息一气以凝神，消五行而通道。</p>
            <p class="STYLE2 STYLE2">　　（臣者，对君之称。兰野，地名。自叙所出。幼慕真风，则其志大矣。悬壶化杖，乃壶公费长房故事，称前人之至妙，悔在己之无能。外绝所欲，内无所思，息一气以凝神，消五行而通道，故著此赋，名《消息》焉。盖造化有消有息故云。）</p>
            <p class="STYLE2 STYLE2">　　乾坤立其牝牡，金木定其刚柔；昼夜互为君臣，青赤时为父子。</p>
            <p class="STYLE2 STYLE2">　　（此消息造化之大规模也。乾属阳，为天道、君道、夫道；坤属阴，为地道、臣道、妇道。乾以动为体，曰辟户；坤以静为体，曰阖户。乾坤立阴阳牝牡之合，两者交通，斯五行变化在其中矣。《易》首乾坤，正此义也。仁柔义刚，金木性之所司。一阴一阳，刚柔相推。独刚而无柔，则不能生变；独柔而无刚，则不能生化。昼为刚，生变以进，夜为柔，生化以退。积刚柔而成变化，则昼夜而成进退。昼为阳以象君；夜为阴以象臣。昼夜之道，其微有消息；其著有盈虚；其分有幽明；其数有生死。一泰一否，一损一益。终始之相因，新故之相代，荣辱之所至，福禄之自来，莫不本诸此也。五行之神曰帝，东方青帝之父；生南方赤帝之子。青赤之理，父传子道也。言阴阳五行之中，有君臣、父子、夫妇之道存焉。是造化之大旨，通乎人伦也欤。）</p>
            <p class="STYLE2 STYLE2">　　不可一途而取轨，不可一理而推之。时有冬逢炎热，夏草遭霜；类有阴鼠栖冰，神龟宿火。</p>
            <p class="STYLE2 STYLE2">　　（此言阴阳五行之道，微妙难通，隐奥难测，不可只一途取轨，一理而推之。如冬寒夏热，此理之常，时之正也。若冬逢炎热，夏草遭霜，则非其时矣。非其时而行其令，是可以常理拘乎？鼠火龟冰，此理之有，类之宜也。阴鼠栖冰，神龟宿火，则非其类矣。非其类而居其所，是可以一途论乎？常者易究，不常者难穷，造化岂易言哉？邹子吹律，而寒谷回春；孝妇含冤，而六月飞霜，古今纪灾异，此类甚多，不可谓非阴阳五行之变也。火鼠之毛，绩而为布；冰蚕之脂，登而为俎，此世之所知也。神异经曰：北方有层冰万里，厚百丈，有鼠重万斤，毛长尺余，在中藏焉。是阴鼠之栖冰也。《尔雅》曰：一日神龟，十日火龟。郭璞赞云：天生神物，十朋之龟。或游于火。是神龟之宿火也。徐子平指冬至一阳生，夏至一阴生，为冬逢炎热，夏草遭霜。以癸禄在子为人元，丙以癸为官印；戊禄在巳为人元，癸以戊为官印，为阴鼠栖冰、神龟宿火，恐非赋义。）</p>
            <p class="STYLE2 STYLE2">　　是以阴阳罕测，志物难穷。大抵三冬暑少，九夏阳多。祸福有若祺祥，术士希其八九。</p>
            <p class="STYLE2 STYLE2">　　（上文言冬热夏霜，冰鼠火龟，非阴阳常理，物类相感，故云罕测难穷。此反照破上文，言时有冬逢炎热，大抵三冬天必少也；夏草遭霜，大抵九夏阳必多矣。寒暑既有其常，阴阳可窥其奥，祸福当以理推，祺祥显以类应。术士专门论三命、五行，行年岁运，遇旺相得位之运则泰，退休囚失位之运则否。只道其常，可希冀八九中足矣。人命行年、岁运，祸福之应，如祺祥之变异，志物之难穷，挟术之士，十分之中，此理亦难希其八九。盖天地无全功，而况于人乎？亦通。）</p>
            <p class="STYLE2 STYLE2">　　或若生逢休败之地，早岁孤穷；老遇建旺之乡，临年偃蹇。若乃初凶后吉，以源浊而流清；始吉终凶，类根甘而裔苦。</p>
            <p class="STYLE2 STYLE2">　　（身虽逐运，必假运以资身，势须及时，亦假时而乘势。生逢壮岁，运宜处于旺乡；晚遇衰年，运恰宜于困地。是乃随宜消息，休旺自如。初生歇灭，而晚岁兴隆者，源浊流清之谓也。幼年建旺而临老伶仃者，裔苦报甘之谓也。若乃较量运气，穷究根源，先察根基厚薄，兼明运限始终。虽未百发百中，亦可希其八九。大抵人命，立年为尊。其胎、月、日、时，资以次之。故曰，作四柱之君父，为吉凶之主宰，而立其年也。明运气之本，推虚实之基，而取其月。观安危之兆，察苦乐之原，而取其日。定贵贱之本，决生死之期，而取其时。辨幼荫之始，究未立之前，而取其胎。月管初主，日管中主，时管末主，年则总统之。须要终始兼济，前后相应，则富贵两全，财禄双显。无初吉终凶、始凶终吉之异矣，然而不易得也。或只中末兴隆，亦可为成实之命。）</p>
            <p class="STYLE2 STYLE2">　　观乎萌兆，察以其原，根在苗先，实从花后。</p>
            <p class="STYLE2 STYLE2">　　（谈命之说，以胎为根，以月为苗，以日为花，以时为实。穷根可以知苗，见花然后知实，是以圣人观乎先兆，见乎未萌，即察其根源，则知其苗裔也。徐曰；欲知运内吉凶，先看根元胜负。根元有贵，则运临贵而必贵；根元有财，则运临财而发财；根元有灾，则运临灾而生灾。其说亦通。）</p>
            <p class="STYLE2 STYLE2">　　胎生元命，三兽定其门宗；律吕宫商，五虎论其成败。</p>
            <p class="STYLE2 STYLE2">　　（禽分三十六位，支列一十二辰。次而布之，一辰三兽。子人鼠蝠莺，丑人牛蟹鼍，寅人虎狸豹，卯人兔狐貉，辰人龙蛟鱼，巳人蛇鳝蚓，午人马鹿麋，未人羊鹰雁，申人猴猿猱，酉人鸡乌雉，戌人狗狼豺，亥人猪豕闪|。《凝冲子云：象神者即天录，主大富贵；不象神者，天云不禄。具以形神、性气断之。胎生元命，只如甲子生人，生月癸酉，胎进甲子，元命是同。又如乙丑金人，月居己卯，胎逢庚午，以土生金。二说并详，其意不远。或曰：以年取月，以月取胎，观三处承属，谓之三兽。有无吞啖伤形，则可以定宗门之出处。</p>
            <p class="STYLE2 STYLE2">　　阳六为律，阴六为吕，五音总于律吕。律吕相合，分支定干，五行合为五音，是故甲己宫土遁起丙寅，乙庚商金遁起戊寅，一千羽水遁起庚寅，丁壬角木遁起壬寅，壬癸徵火遁起甲寅。五音自寅起，寅为十二月之初，二六时之首也。人之成败吉凶，由此而始。）</p>
            <p class="STYLE2 STYLE2">　　无合有合，后学难知。得一分三，前贤不载。</p>
            <p class="STYLE2 STYLE2">　　（道立于两，成于三，变于五，而天地之数，具其十也，耦之而已。无合有合，如甲与己合，柱不见己而得午，缘午中有己禄。寅与亥合，柱不见亥而得壬，缘亥上有壬禄。又如，寅午戌合，柱不见寅而得甲，缘寅中有甲禄。得一分三，如甲得己为一合，得午为二合，得亥为三合，此乃得一禄而分三禄。与前见不见之形，抽不抽之绪，理相贯穿。李虚中论支干合全格；年、月、日、时胎五位，能合干支全，言子则丑在，言寅则亥在，言甲则己在，言乙则庚在。禄干五位，如带甲乙丙丁戊，自然合起己庚辛壬癸。十二支如带寅卯辰巳午，自然合起未申酉戌亥，或于子丑位有禄马加之，则十干十二支皆合全矣。徐曰：无合有合即刑合，丑子遥巳等格，得一者，既见有寅刑巳、丑破巳，而丙戊被刑破而出，则便分三而行，是三合巳酉丑也。古用曰：虎生奔巳猪猴走，羊击猪蛇自然荣。此解亦通。）</p>
            <p class="STYLE2 STYLE2">　　年虽逢于冠带，尚有余灾；运初至于衰乡，犹披鲜福。</p>
            <p class="STYLE2 STYLE2">　　（年，太岁也。运，大运也。年虽逢于冠带，犹被暴败之余灾；运虽至于衰乡，犹带旺官之鲜福。此行运所以有前后五年之说，二句互文见义。）</p>
            <p class="STYLE2 STYLE2">　　大段天元羸弱，宫吉不及以为荣，中下兴隆，卦凶不能成其咎。</p>
            <p class="STYLE2 STYLE2">　　（天元，十干也。干以生旺为荣，若衰病死墓绝，则天干羸弱，虽所临宫分之吉。如得财官、将星、天乙之类，亦不及以为荣。中，地支也。下，纳音也。中下俱临五行兴旺之地，虽八卦定分为凶，亦不能致灾。徐曰：凡命，天元临财官之地，而生不得时，本气羸弱，上下五行，休旺又不相辅，虽宫遇禄马之吉，亦不及以为荣。如庚辛生于春月，别位有火克金，金见寅卯甲乙为财，缘木中旺火害金，而金又不得其令，虽宫属财吉，而反发凶祸之例是也。中者，人元。下者，支元。如丁以壬为官印，中下禄马建旺成庆，虽火临绝地，却乘中下之贵。成鉴曰：禄虽绝而建贵。陶朱云：绝禄亡财，不为凶兆是也。或以一吉三生属九宫，五鬼绝命属八卦。亦通。）</p>
            <p class="STYLE2 STYLE2">　　若遇尊凶卑吉，救疗无功；尊吉卑凶，逢灾自愈。禄有三会，灾有五期。</p>
            <p class="STYLE2 STYLE2">　　（立年为尊，其胎、月、日、时资以次之。大运为尊，其六岁、小运资以次之。若遇本命与大运德合于建旺之乡，其岁运、日、时凶而不能为咎。大运与本命争战于死囚之地，其岁运日时，吉而未足为救。故曰云云。禄有三会者，长生、帝旺、库也，其为至吉之地。灾有五期者，衰、病、死、败、绝，其为至凶之地。盖禄对灾言，非干禄之禄，当以活看。今之学者，但举三合，而以金逢巳酉丑，木居亥卯未，火得寅午戌，水遇申子辰，便是禄有三会，非也。徐言：以八字中内外三元，有最得力者为尊，即用神也。用神不可损伤，若有损伤，则虽别位之吉，不能救。若年、月、日、时内外三元虽有克战，但不损于尊者，即逢灾自愈也。更切消息所损之神，主何吉凶，害命则身灾，害妻则妻灾，害官则官失。其说有理，但尊卑字欠通。）</p>
            <p class="STYLE2 STYLE2">　　凶多吉少，类大过之初爻；福浅祸深，喻同人之九五。</p>
            <p class="STYLE2 STYLE2">　　（凶多吉少之命，以其休囚无气，故不宜于进用。有类大过初爻，其爻辞云，初六，藉用白茅，无咎。六阴柔，无过人之才，初在下，非有为之时，可以遁世而避位，戒人以慎之道也。夫子曰：慎斯术也，以往，其无所失矣。正此意也。福浅祸深之命，以其五行相克而无气，亦非谋望进用之宜，喻如同人卦中九五爻辞云：同人先G号，而后笑，大师克相遇。《象》曰：同人之先，以中直也。可见直道难行，戒人以自克之意也。）</p>
            <p class="STYLE2 STYLE2">　　闻喜不喜，是六甲之亏盈；当忧不忧，赖五行之救助。</p>
            <p class="STYLE2 STYLE2">　　（闻喜，以盈为言。盈者，益也。不喜，以亏为言。亏者，损也。损益之道，由六甲而推之，或以空亡为天地虚脱之辰。六阳命畏于阳宫，六阴命畏于阴位，岁运行年遇禄马贵人，而在空亡，五行之亏盈相制，是闻喜不喜也。当忧不忧，是五行休废之处逢生，如木得甲申癸巳之例。假如戊申人得丁酉，暴殴破碎自刑。丁酉死火，巳化为土，子传母道，甲寅人运至申上，冲刑反吟，禄马俱绝，为旺金所制，遁见壬申是干救。神术云：绝处逢父母，变灾为福是也。余见六甲五行，其说国活，或元命八字有亏、有盈、有救、有助，或行运流年有亏，有盈、有救、有助，不可执定。亏盈者，或吉或凶之谓也、救助者，制凶扶吉之谓也。）</p>
            <p class="STYLE2 STYLE2">　　八孤临于五墓，戌未东行；六虚下于空亡，自乾南首。</p>
            <p class="STYLE2 STYLE2">　　（甲子旬中，戌亥为空亡，对冲为六虚，乃辰巳也。戌亥是乾金之位，在西极之北隅迤逦，甲戌甲申，自乾南首，故寅申巳亥四孤之地，辰戌丑未五墓之乡，向戌未而东行，顺空亡而逆转。或以八孤者，除辰戌丑未乃五行之墓，其余八音，孤虚之辰，孤临于墓。如申酉人，孤辰在亥，而寡宿居未。五行之墓，寄于四气之中，其气皆随月建而来，行东之戌与未乃火木之墓，木自亥生，火从寅起，火木之气，皆自寅首之东行，而钟藏于戌未之墓。如乙丑生人，以亥为六阴正空亡，亥冲巳为六虚，亥为乾天，巳为巽地。巳乃南方之首神，故云六虚下于空亡。孤既东行，虚则西回，二者尝相对。此总论十二支中神煞之名，顺道回圈，孤虚空亡五墓，为人命之最要者欤。）</p>
            <p class="STYLE2 STYLE2">　　天元一气，定侯伯之迁荣；支作人元，运商徒而得失。</p>
            <p class="STYLE2 STYLE2">　　（以于为禄，故天元清秀，吉将加临，人得之而贵也。以支为命，故支元纯粹，四柱比和，人得之而富也。此天地之分，干支之别也。天元一气，不是一样，如今谈命者所指，以其象天，故云一气。天禄之所司也。须禄带天德官印贵食，五行四柱中，兼得生旺气者至贵。商贾之徒，详以人元。定财物之得失，须观有气、无气，当究进神、退神，故下文云：财命有气。财绝命衰。运对定而言，定则决定、运则流转，义各有所取也。）</p>
            <p class="STYLE2 STYLE2">　　但看财命有气，逢背禄而不贫；若也财绝命衰，纵建禄而不富。</p>
            <p class="STYLE2 STYLE2">　　（人生以财命为主，五行所克者，谓之财。有气，谓财与命皆得寓于五行生旺之地，虽四柱背禄，使之无官，亦不至贫贱。若命与财俱无气，虽得月建坐禄，使有小官，亦不能致富贵。假如庚寅木克丙戌土为财，土旺在戌，身命二木至东南，戌虽背申之庚禄，以其财命有气，故不贫。又如甲辰生人，得丙寅火，以金为财，绝在寅，辰土至寅为命鬼，兼通空亡、财绝命衰，虽月建坐禄，以财命无气，故不富。前云以干为禄，向背定其贫富，盖指财命两宫，各宜旺地。不但八字，行运皆然。徐说，以财命有气，如甲乙见巳午等月，建禄不富，如甲乙生寅卯等月。当并详之。）</p>
            <p class="STYLE2 STYLE2">　　若乃身旺鬼绝。虽破命而长年；鬼旺身衰，逢建命而夭寿。</p>
            <p class="STYLE2 STYLE2">　　（破命长年，以其本命旺宫逢绝鬼者是也。如火在巳宫值水，木居寅地逢金，土向申乡遇木，金归亥中逢火。逢建命而夭寿，以其本命衰乡逢旺鬼是也。以土到寅中见木，火归亥地逢水，金在巳乡得火，火居申位逢金，俱以纳音取之。五行之理受制则夭，制物则寿。旧云：建命主寿长，破命主夭殇。故竹轮经云：建命未必延长，破命未必夭寿。此珞f子所以消息也。天元论贵，人元论富，财命论贫富，身鬼论寿夭，各指其重者言之也。）</p>
            <p class="STYLE2 STYLE2">　　背禄逐马，守穷途而凄惶；禄马同乡，不三台而八座。</p>
            <p class="STYLE2 STYLE2">　　（禄者，爵禄之谓也。马者，车马之谓也。人命重禄马，故先言之，禄马皆可以致富贵。若禄背之而去，马逐之而散，二者俱失，所以守穷途而凄惶。背，如阴阳之相背，非所谓向也。逐，如逐散之逐。非所谓追也。如癸亥人得正月甲寅，癸禄在子，寅以背之；禄马在巳，寅以刑之；前因刑而逐去其马，后因背而不能及禄，马在面前，禄在背后，向前趁马，禄又不来，向后待禄，马又渐远，此正与I禄拦马相反同乡。用日干遁禄，时干遁马，五子元求之，则可知。假令庚午人，得壬辰日，丁未时，便以丁壬庚子遁至戊申，缘庚禄午马同在申上，与本命相得尤佳。又如甲申人，丁丑月，己亥日，丙寅时，其生时于帝座上，会同禄马兼甲申、己亥、丙寅皆禀五行清旺生气，故应晚年有非常之遇，所以位至三公，寿逾七十。徐说，以禄为官、马为财，见伤官为背禄、见比劫为逐马。如甲人生三春、九夏，天元更带丙丁、甲乙，或亥卯未之例同乡。乃壬午、癸巳等日，柱有丁己丙戌归逢丑巳之例，并当详之。）</p>
            <p class="STYLE2 STYLE2">　　官崇位显，定知夹禄之乡。小盈大亏，恐是劫财之地。</p>
            <p class="STYLE2 STYLE2">　　（夹禄即拱禄，如癸丑得癸亥之例。劫，劫煞，如丁丑得丙寅岁，水以克火为财，丙寅乃自生之火，可谓小盈。丑人以孤劫在寅，丑土受寅木之制，为财化鬼，斯所谓大亏也。三命以财旺为佳，人以有财为福。若值劫地，纵禄命有一、二吉处，亦不免大过。徐论，夹禄，如癸丑日癸亥时，不可本禄上为岁首合化相害，更不可克坏天干，冲动地支，夹贵不住，走了贵气，所以福聚之地，不可有伤；祸聚之地，不可无败。五阳干见五阴为劫财，五阴乾见五阳为败财。劫凶于败，其解尤善。）</p>
            <p class="STYLE2 STYLE2">　　生月带禄，入世居赫奕之尊；重犯奇仪，蕴藉抱出群之器。</p>
            <p class="STYLE2 STYLE2">　　（王廷光解：生月带禄，以生月为运元，带天禄生旺之气，顺行运者，主平生温厚，为福最多。举生月而生日、生时可知矣，四柱五行互相带禄，兼乘生旺之气为贵。莹和尚解：木命禄元与生月同用日子求之。如庚子人，甲申月，但得乙庚日，便用丙丁拒之甲申是也。</p>
            <p class="STYLE2 STYLE2">　　徐子平解：甲乙人，秋生；丙丁人，冬生；即正气官星，生月带之，则父子之气近为禄贵，需更生日支内，天元自旺，生时不居休废，行年复在禄乡，为生月带禄。愚见：以戊日逢乙巳月，壬日遇己亥月，癸日逢戊子月，干支带官禄，或年日时所坐之支，得坐月干，以壬寅日得甲辰月，辛酉日得辛巳月之例，入仕定居赫奕之尊。重犯奇仪，王廷光解：乙丙丁为三奇，戊己庚辛壬癸为六仪，十干用九，而遁去其甲者之谓仪。如乙巳人，得辛巳月、日，辛为仪，乙为奇。乙以辛巳为生成官，又坐官禄、长生，学堂，二巳乃重犯奇仪。奇仪者，天地阴阳耦合、英秀之气也。莹和尚则以甲戌庚乙丙丁，法天地二仪。李仝则以子加寅，顺数到年月见本命。余观遁甲论三奇六仪，王廷光之解为是。此以上，论贵命根基；此以后，说运中会遇。故下文云云。）</p>
            <p class="STYLE2 STYLE2">　　阴男阳女，时观出入之年；阴女阳男，更看元辰之岁。</p>
            <p class="STYLE2 STYLE2">　　（男女之别，男尊女卑。阳位本男，阴位本女，今言阴男阳女，失其序矣。既失其序，则运有逆顺。大运出入之年，应招不测之咎。阳男阴女，各得其宜。大运迁变之年，更看元辰等煞，是故吉凶悔吝，生乎动者也。行运为三命之最要，徐子平解此最详。元辰，是当生元有害官印之辰。前云出入之年，此论元辰之岁，其理无二。至于论节气之浅深，财官之向背，皆前人所未发也。）</p>
            <p class="STYLE2 STYLE2">　　与生地之相逢，宜退身而避位。凶会吉会、伏吟反吟，阴错阳差，天冲地击。</p>
            <p class="STYLE2 STYLE2">　　（此说运中所遇吉凶、祸福，生地相逢。莹和尚则以本年长生中逢鬼旺，如金逢乙巳火，土遇庚申木，火见甲寅水，木逢辛亥金。王廷光则以五行有父子相继之道，父壮则子幼，子强则父衰，子又同处，子既来矣、父已成功，自当告退，是知他生我而休，子代父位也。</p>
            <p class="STYLE2 STYLE2">　　《易》；震为长男用事，而乾父退居西北。亦是此理。徐子平则以庚辛生人，运到申酉，以火为官禄，火至申酉病死；木为财帛，木到申酉死绝；官财俱无，即建禄不富之说也。恐非赋义。行年岁运禄马，五处皆在生旺之地，共来扶我元命，谓之吉会；共克我元命，谓之凶会。伏吟者，大运与元命相对。以阴遇阴曰错，以阳遇阳曰差。人命有阴阳错杂，人运有阴阳交差，元命与运在东南，而遇太岁在西北，谓之天冲。元命与运在西北，而遇太岁在东南，谓之地击。吉会凶会，言运遇伏吟反吟，阴错阳差，天冲地击，其间亦有吉会，凶会未必皆凶也。如甲子金命，伏吟，庚子土为吉，戊子火为凶。反吟，戊午火为凶，庚午土为吉。西北冲东南，主动改出入，是内冲外也。东南冲西北，虽冲而不动，是外冲内也。遇此者，皆主不宁，其间吉凶两存。阴阳错差，则纯阴纯阳，不生不成，所作多奇而不耦。或曰：天冲地击，乃天干地支，大运与元命相冲击，非专指五行阴阳绝灭之地也。岁运得此，更在反、伏吟上，则其为凶会可知。四柱寓于其上，纵贵不寿。）</p>
            <p class="STYLE2 STYLE2">　　或逢四煞、五鬼、六害、七伤、地网、天罗、三元九宫，福臻成庆，祸并危疑，扶兮速速，抑乃迟迟。</p>
            <p class="STYLE2 STYLE2">　　（此皆言行运所遇之神然也。命前四辰曰四煞，乃寅申巳亥四冲之劫煞也。命前五辰曰五鬼，乃子人见辰，亥人见卯也。或指辰戌丑未为四煞，五行遇克为五鬼。六害，寅巳之例。七伤，亡煞等神。或以一吉、二宜、三生、四熬、五鬼、六害、七伤、八难、九厄，皆是三元九宫内诸神煞之名，岁运逢之，故多为凶。若元命三元九宫，五行生旺为福之臻，尚可以成吉庆，以五行为神煞之先也。若三元九宫、五行四柱，在衰败之地，岁运又值诸凶然，所谓祸并危疑者欤！煞扶乃速速成灾，福抑乃迟迟为庆。余以二句并兼祸福言，扶祸则速，扶福则迟，抑福则速，抑祸则迟。徐说，元命犯辰戌丑未。大运又行到其上，谓之四煞。大运干为鬼制，财克官印，与太岁同谓之五鬼。丑未生人，柱中元有丑未，更大运在辰戌丑未，却遇太岁在子午卯酉者，谓之六害。运中逢七煞；谓之七伤，如甲乙人，用庚辛为官，运在南方，或逢寅午戌巳与未，太岁是也。四煞轻，五鬼重；六害轻，七伤重；运逢之轻，岁遇之重。地网、天罗，戌人不得见亥，亥人不得见戌，谓之正天罗；辰人不得见巳，巳人不得见辰。谓之真地网。中间又分亥见戌，辰见巳，为尤重，遇之者，灾病连绵。大凡推运，须看生年太岁与运生克，生克已定，然后参诸神煞，则吉凶无不验矣。）</p>
            <p class="STYLE2 STYLE2">　　历贵地而待时，遇比肩而争竞。至若人疲马劣，犹托财旺之乡。</p>
            <p class="STYLE2 STYLE2">　　（孟子云；虽有嵫基，不如待时。若运入贵神之地，待时数符合，则有福庆，最忌者比肩也。如比肩并行之运，必有争竞，弱者伏强，在吉凶神煞升降言之；若禄马气衰，但得禄财、命财、旺相，亦可扶持。或曰，比肩争竞，如两庚夺一丁，两丙食一戊，分擘其福，如此者交相是非，人疲马劣。本命支曰：人元兼驿马，皆在五行衰败无气之地，其所以不为灾者，以财旺。如戊午火命，驿马在申，申中金旺火衰是也。徐解：历贵地而待时，如壬辰、癸已生人，用土为官禄，用火为财帛，而生月不居九夏，不在四季，虽历贵地，犹待四时基本，元有元无也。遇比肩而争竟，如壬辰、癸巳，更在九夏、四季，得其官禄之时，大运又在火土分野，却遇太岁是壬癸年。亥子丑亦同。或为冲刑，或为破害，主称意中夭横。人疲者，人元疲乏也。马劣者，所合之辰马弱也。如甲午生人，运行西方，午为人元属火，火到西方死绝，人疲也。甲以己为财，午内有己土，己到西方，亦自衰败，马劣也。午虽疲乏，犹赖西方金旺为财，秋金怀壬癸，亦可与己破鬼生财，此说得之。）</p>
            <p class="STYLE2 STYLE2">　　或乃财旺禄衰，建马何避掩冲，岁临尚不为灾，年登故宜获福。</p>
            <p class="STYLE2 STYLE2">　　（克者之谓财，寓者之谓禄，乘者之谓马。马是扶身之本，禄为养命之源。禄临贵而迁官，马运财而获福。禄财驿马兼得之，则富贵两全；偏得之则次。或天禄虽衰，而身财犹旺，兼遇驿马来乘，纵使掩伏冲击岁运，尚不为灾。况后岁运，更在五行生旺，会合丰登之处，故宜获福之多矣。掩者伏吟，冲者反吟也。假令癸亥生，得乙巳岁，遇禄，水虽绝在巳，而以水人克火为财，火旺在巳，兼巳上乘马，虽巳亥相冲，临于反吟之上，以身旺之财，不为灾咎。若岁运不相冲临，在三合、六合，五行生旺之地，又逢对遇马，可谓年岁丰登，故宜获福者取。徐曰：此即与前意同，而理异也。如丙午人，运至西方，虽财旺而禄衰，下元建马为助，言函中有辛合丙，则不畏掩冲，此与中下与隆不殊。前说财运掩冲，团不为忌，此论岁临运位，亦未可便言凶咎。大岁为造化之主，百煞之尊，来临是运，多凶少吉。若三元内外，五行官印有用，亦可以利见大人而成吉会。财帛有用，亦可以因方人而发财帛。且如生日是士午，大运是庚午，岁是戊牛，此言岁运并临，亦为吉会。次年交辛未，其气不殊，官印时帛有用，其获福宜也。）</p>
            <p class="STYLE2 STYLE2">　　大吉生逢小吉，反寿长年；天罡运至天魁，寄生续寿。</p>
            <p class="STYLE2 STYLE2">　　（丑为大吉，未为小吉，如癸未日生人，行丑运，或丁丑日生人，行未运，不得谓之反吟，皆谓之生气。癸受气于巳而成形于未，丁受气于亥而成形于丑，故曰生逢、如六壬发用，丁课在未，癸在丑，亦此意也。丑未为阴阳之中会，天乙贵神所临，主与本逢之则有长年之寿。辰为天罡，戌为天魁，如庚戌生人，行辰运，或甲辰生人，行戌运，不得谓之反吟、庚受气于寅，而成形于辰，甲受气于申，而成形于戌，皆是生气。《鬼谷子》云：罡中有乙，魁里伏辛是也。前云生逢，后云寄生义，不殊也。或曰，此后八旬，再明反吟吉凶，无固必之义，假令乙丑阴命男，在六月生，遁见癸未木，虽本命，生月相克，合主夭伤，却为乙丑纳音金克癸未纳音木，反寿长年。歌云：便将生月用为身，却以纳音回作命。身衰克命短天年，命往克身长寿命是也。假令戊辰阳命男，在三月生，计五岁起运。顺行五十六，运至壬戌纳音水，来生戊辰木，又三月天月德俱在壬，寄在戌上又生木，故曰寄生续寿。莹和尚曰：以下四节，并用真印，始得其详。乙丑金印，癸未木印，壬辰水印，甲戌火印，戊辰土印。长生续寿，惟寄与反，除此五干，未有知其然也。缘丑中有乙木，未上有癸水，癸水生其乙木，增长禄元，反寿长年，莫非是也。戌中有甲，辰中有壬，壬水生其甲木，续其丙火，故曰天罡运至天魁，寄生续寿。大要十干为禄，定人寿命也。）</p>
            <p class="STYLE2 STYLE2">　　从魁抵苍龙之宿，财自天来；太冲临昂胄之乡，人元有害。</p>
            <p class="STYLE2 STYLE2">　　（酉为昂胄之乡，从魁罡也。卯曰苍龙之宿，大冲是也。支元取财，今言天来者，缘酉上有辛，卯中有乙，辛金制其乙木，故云财自天来。以其酉金，克其卯木，乙木畏于辛金，禄既被伤，人元受克，若然酉人遇卯为吉，卯人逢酉为凶。位列尊卑，刚柔断矣。徐曰：苍龙属辰，酉生人逢辰，是酉中辛金，克辰中乙木为财，用支内天元为财也。卯人运至酉，金克木而反相刑，支作人元，故曰有害。害者，是七煞不犯冲刑克制，亦偏阴偏阳也。）</p>
            <p class="STYLE2 STYLE2">　　金禄穷于正首，庚重辛轻；木人困于金乡，寅深卯浅。</p>
            <p class="STYLE2 STYLE2">　　（阴极生阳，阳极生阴，阴阳自然之理也。阳金生于巳，而死于子，绝于寅；阴金生于子，而死于巳，绝于卯。正死正生之谓重，偏生偏死之谓轻。次以阳木生亥绝申，阴木生午绝酉。阳木申深而酉浅，阴木申浅而酉深。盖寅卯指群木之情，庚辛举众金之类，申是水生之地，木曰困；寅是生火之宫，金云穷也。一云：丙辛有合，故辛轻；乙庚有合，故卯浅。）</p>
            <p class="STYLE2 STYLE2">　　妙在识其通变，拙说犹神；巫瞽昧于调弦，难希律吕。</p>
            <p class="STYLE2 STYLE2">　　（凡命运，吉凶祸福，如上所云，赋特言其大概。妙在识其通变，赋辞虽拙，而理妙应如神，设若不能通变，譬之巫瞽昧于调弦，希律吕之和难矣。）</p>
            <p class="STYLE2 STYLE2">　　庚辛临于甲乙，君子可以求官；北人运在南方，贸易获其厚利。</p>
            <p class="STYLE2 STYLE2">　　（金木有相得之理，水火有既济之道，故特举而言之曰：庚辛临于甲乙，则余八干可知也。北人运在南方，则余东西可知也。言君子见小人则不然，言北人须亥子方为是。甲以辛为官，乙以庚为官，如庚辛之运岁，来临甲乙之人，故曰：君子可以求官，在小人反以为鬼也。亥子北方之水，巳午南方之火，以水行运至火，我克之为财，所以贸易获其厚利。或谓壬癸之位，其卦属坎，丙丁之位，其卦属离，水归火地，运至财乡。不知壬癸是禄，巳午是命，干支不相入，如壬癸得丙丁，止可谓之禄财而已，不可以贸易言也。谈命者须当分禄命身。）</p>
            <p class="STYLE2 STYLE2">　　闻朝欢而夕泣，为盛火之炎阳；观祸福之赊迟，则多因于水土。</p>
            <p class="STYLE2 STYLE2">　　（此论五行之性，明祸福之迟速也。火之性暴而多伤，故钻木而烟飞，击石而光发，朝欢旋泣，今是昨非，由火传薪，莫知其极也。</p>
            <p class="STYLE2 STYLE2">　　水土为物，其性柔和，致于祸福之端，得其迟缓之意，盖智与信也。火木性快，易发易休；水土性迟，难成难败。）</p>
            <p class="STYLE2 STYLE2">　　金木未能成器，听哀乐以难名，似木盛而花繁，状密云而不雨。</p>
            <p class="STYLE2 STYLE2">　　（言金者则尚木，金得用而木乃成，是以刚济柔也。言木者则尚金，木成器而金得著，仁者必有勇也。若有金无木，勇而无礼则乱；有木无金，庚辛亏而义寡。金者，西方之器也，主哀；木者，东方之物也，主乐。乐而不淫者、木遇金也；哀而不伤者，金得木也。凡此者皆大人之命也。若明水火之归中，用乎金木之间隔，由是哀乐不能动其心，乃外方难名之人。若偏阴偏阳，似木盛花繁，偏阳之谓伏；密云不雨，偏阴之谓见。人命要阴阳两停，则为应格之命，故下文云云。又曰：金不能成器，藉火以陶熔；木未能成功，假金以削刻。故乐必以哀为主，益必以损为先。木盛花繁，秀而不实；密云不雨，晦而难明。两在未测之间，拟议生矣。是故旺而不可无制，衰而不可无生，得处比和，复归纯粹。）</p>
            <p class="STYLE2 STYLE2">　　乘轩衣冕，金火何多，位劣班卑，阴阳不定。</p>
            <p class="STYLE2 STYLE2">　　（前论水火以相济而成庆，次论金木而为官乡，是知水贵升，火贵降，木要济柔为刚，金要损刚益柔，则互用为庆。其间独有金刚火强，不可不知也。金至坚之物，非盛火则不能革化；火至暴之物，非金无以显诸用。金火两停，方为铸印之象，故赋云，乘轩衣冕，此君子之器也，须金火两停者当之。若火多金少，金多火轻，皆为凶暴之命。金旺于西方，火旺于南方，各恃其势，则为自刑之刑，如此之命，虽日时有用，终归于位劣班卑而已，是阴阳不能定分故也。金，阴也。火，阳也。既阴阳两偏，则贵贱高卑，无所定著。况有金而无火，有火而无金，其为凶徒，又可知也。或曰，人命四柱，五行金火多者不足贵。以金刚不能顺物，火暴而难益其生，为气不常，故君子之道鲜美。庚人得丙，辛人得丁，纯阴纯阳，为克为鬼，是为阴阳不定，虽有出身，亦位劣班卑，不能大显。亦通。）</p>
            <p class="STYLE2 STYLE2">　　所以龙吟虎啸，风雨助其休祥；火势将兴，故先烟而后焰。</p>
            <p class="STYLE2 STYLE2">　　（此为上文五行相克，或未成器，合贵不贵，此又言相克相生之性，因以龙虎烟焰为喻。若五行各得其所，则如龙行雨降，虎啸风生。又如火旺，先有其烟，后有其焰。或以龙吟虎啸二句，喻人年吉而岁运又吉。若初凶后吉者必不然。譬若火之始然，先烟而后焰也。盖烟生于火而能郁火。烟以有气未通为义，岂非火外景而内晦，烟达而后生，不犹人之始凶终吉者哉。徐解：龙吟虎啸，当以戊辰、甲寅，其义甚详，不然，但遇寅与辰相得亦是，先烟后焰，明阴阳气顺，有次序，与其为气也不殊。终非赋义。）</p>
            <p class="STYLE2 STYLE2">　　每见凶中有吉、吉乃先凶；吉中有凶。凶为吉兆。</p>
            <p class="STYLE2 STYLE2">　　《此本上文，言吉凶相为倚伏。如前论，从魁抵苍龙之宿，财自天来，吉也。是酉中辛克辰中乙木为财，辰乃水乡，复能夺辛金之官，论财却不缺，而失官为凶。大冲临昂胄之乡，人元有害，凶也。却木用金为官，酉则不背官禄，凶中反吉。赋意始于说运，次议五行，之后再详言之。又如火人，行水运，则是七煞，凶也。或用水为官、吉也。水行巳午运南方，获利为财，吉也。却下有戊己七煞，凶也。如此极多，要学人深造变通，以根本取最重者言之。昙莹曰：吉凶之相，仍祸福之相因，阴阳之常理也。世固有吉人凶于吉，凶人吉于凶者，君子所不道也，亦道其常而已。凶若胜吉，吉蕴凶中；吉若胜凶，凶藏吉内。驳杂生于纯粹，比和出于战争，故四吉中有凶，凶为吉兆。）</p>
            <p class="STYLE2 STYLE2">　　祸旬向末，言福可以迎推；才入衰乡，论灾宜其逆课。男迎女送，否泰交居；阴阳二气，逆顺折除。</p>
            <p class="STYLE2 STYLE2">　　（此言灾祸吉凶，由于行运。祸旬向末：如见凶运十年，终满前交吉运，若当生年月气深，或行年太岁扶助，向禄临财，更不须待交运，只在此向末，便可迎详而推之。才入衰乡：人命久历福地，方交背禄财绝之运，然未可便以凶言，是论灾于逆课也。男迎女送，阳男阴女，运顺行也。一运十年，更分前后各五年，凡入吉运，得节气深，男迎者，前五年发福女送者，后五年发福。或曰：男详大运，初入之年，迎何灾福，故云迎。女详大运，将出之年，送何灾福，故云送。男迎女送，否泰交居，作一义看。迎吉送凶，迎凶送吉，是否泰交居也。阴男阳女，阳男阴女，依逆顺行运折除，即前折除三岁为年也，看新旧运上有何吉凶，以运数言。昙莹曰：此论行运，各指长生，次于衰地，如金生于巳而衰于戌，戌上男顺行于死囚休废，女逆行于帝旺、临官；巳上男顺旺于申酉之乡，女逆困于寅卯之地，故云祸旬云云。阴阳二气，盖言小运，乃年之气也。大运是月之气也。日干为运，月支为气。小运则从生日后交；大运则论其气而过，二气运行，由我命者也。故曰阴阳二气云云。）</p>
            <p class="STYLE2 STYLE2">　　占其金木之内，显于方所分野；标其南北之间，恐不利于往来。一旬之内，于年中而问干。一岁之中，求月中而问日。向三避五，指方面以穷通；审吉量凶，述岁中之否泰。</p>
            <p class="STYLE2 STYLE2">　　（此言运行东西南北、金木水火之乡，有利、不利，兼岁中否泰言也。王氏曰：木火金水乃四方专一之气，各擅方所分野。如春之辛卯、夏之戊午，秋之癸酉，冬之丙子，四方各抱自旺之气，而不可相犯。故五行旺气，取仲一辰，谓之白虎煞。如东方之木，往西方逢金：南方之火，来北地遇水，所谓煞忌四仲，物禁失道，曰君曰父，不可两亡；以其相克，往必不利。若五行衰绝无气，逢相冲往来，则反互相为福。如乙亥火得癸巳水，火至巳而旺，水至亥而旺，互换逢旺，往来何伤？壬寅之金，为臣不强；庚申之木，事君不暴，独占一隅，奚有造化？盖禄旺贵其自享，患难欲得相救故也。一旬之内，于年中而问干，以年之干，则有以知甲之所寓，于是同旬之生也。一岁之中，求月中而问日，谓一岁之中则有异者，阴阳男女之命也。求于月而问日者，欲知节气日数，以定几岁为行大运之法也。运之行也，宜向三元生气，避五鬼绝路。指陈方面，穷通阴阳，观禄马之向背，大运之盛衰，由此以审吉凶。不出指顾间，能述岁中之否泰。或以生气、福德、天医为向三；绝体、游魂、五鬼、绝命、本宫为避五。徐曰：占，读作去声，看当生岁月所占。如木用金为官，在阳命男运，出未入申；阴命男运，出亥入戌，是向禄临财，于金木分野之际。如金用木为财，阳命男运，出丑入寅；阴命男运，出巳入辰，是向禄临财，在木火方所之中。更加太岁、月令、气候扶同言之。标对本言，又有标准之义。则是命基本也。南者向明而往也。北者向北而来也。此言运气出入动静，或吉、或凶，不可驳杂。或遇交运之年，不可轻举。一旬之内，于年中问干，是月中求日也。一岁之中，求月中问日，是年中求月也。向三、避五，是岁中求吉利方所也。凡坐作进退，向吉避凶，莫大于此矣。一旬，十日也；年中，生日也。凡在一月之中，一旬之内，将生日天元配合而言，则知其日中休祥，定立生日为主也。一岁之中，取月令以生克配合而言，则知其月中休咎也。且如人生得地，须太岁为尊，是一岁之中求生月带禄、或官印，原有原无，是月而问日，乃看命总法也。）</p>
            <p class="STYLE2 STYLE2">　　壬癸乃秋生而冬旺，亥子同途；甲乙乃夏死而春荣，寅卯一揆。</p>
            <p class="STYLE2 STYLE2">　　（此言人命有生旺、死绝，而行运所值，有宜与不宜，通指五行言也。庚为众金之主，故居申而生水，水归亥子，冬天而旺。壬为聚水之源，故居亥而生木，木归寅卯，春天而旺。甲为群木之首，故居寅而生火，火归巳午，夏天而旺。戊为众土之一，故居巳而生金，金归申酉，秋天而旺。壬癸、亥子一类水也，水生于申而旺于子；甲乙、寅卯一类木也，木旺于卯而死于午，故壬癸秋生而冬旺，甲乙夏死而春荣。）</p>
            <p class="STYLE2 STYLE2">　　丙寅丁卯，秋天宜以保持；己巳、戊辰，度乾宫而脱厄。</p>
            <p class="STYLE2 STYLE2">　　（此指纳音言也。丙寅、丁卯，炉中火，火之旺也。至秋宜以保持，以火至秋而死，况他火乎？己巳、戊辰，大林木，木之盛也。度乾宫而脱厄，以木至亥而生也，况别木乎？又丙寅、丁卯，举火之类，火既克金，秋天保持者，何也？言水生于秋故也。己巳、戊辰，举木之类，水既生亥，乾宫脱厄者，何也？言亥有乾金故也。明五行休旺之道，造化自然之理，或元命、或行运，或流岁，皆宜慎之。）</p>
            <p class="STYLE2 STYLE2">　　值病忧病，逢生得生。旺相峥嵘，休囚灭绝。论其眷属，忧其死绝。</p>
            <p class="STYLE2 STYLE2">　　（值病忧病，以休囚灭绝为言。逢生得生，以旺相峥嵘为义。值病忧病者，五行病中逢鬼是也。木值辛巳金，火值甲申水，土遇庚寅木，金逢乙亥火，如此之类，休囚灭绝。逢生得生者，五行生处逢生是也，木临癸亥水，火得庚寅木，水值壬申金，金逢丁巳土，如此之类，旺相峥嵘。或值之于当生，或逢之于岁运，更看始终，随宜消息。五行生我者父母，我生者子孙；克我者官鬼，我克者妻财，比和者兄弟，忌在空亡死绝之地，忧居休囚衰败之乡，随眷属所得言之。此总论正行，生乎天地之间，寓于十二支内，有长生、沐浴、冠带、临官、帝旺、衰，病、死、墓、绝、胎、养，内有四吉、四凶、四平也。）</p>
            <p class="STYLE2 STYLE2">　　墓在鬼中，危疑者甚；足下临丧，面前可见。</p>
            <p class="STYLE2 STYLE2">　　（墓在鬼中，乃正行墓中途鬼，如金畏己丑火，木防乙未金，水愁丙辰土。土忌戊辰木，火怕壬戌水，如此之格，或行乎岁运，主危疑之甚。足下临丧，以命前二辰为丧门，如辛亥人见己丑，既入墓又临丧，乃足下同为祸。面前可见，言其凶速也。若太岁、诸煞、大小运临之，忧其不测之灾，防有外服之象。）</p>
            <p class="STYLE2 STYLE2">　　凭阴察其阳祸，岁星莫犯于孤辰；恃阳鉴以阴灾，天年忌逢于寡宿。</p>
            <p class="STYLE2 STYLE2">　　（寅卯辰人，巳为孤辰，丑为寡宿。其寅辰为阳之位，丑巳为阴之位，故曰凭阴察其阳祸。岁星莫犯于孤辰，巳午未人，以申为孤辰，辰为寡宿，未巳为阴之位，申辰为阳之位，故曰恃阳鉴以阴灾。天年忌逢于寡宿，天年，犹小运也。岁星、犹太岁也。阳以孤辰为重，阴以寡宿为重。徐曰：阴以阳为对，阳以阴为耦，言阳则未尝无阴，言阴则未尝无阳，故凭阴可以察阳，恃阳可以鉴阴。岁星者，太岁也，不可在孤辰之上。假令寅卯辰人，遇太岁在巳，寅人勾绞，卯人丧吊，辰人谓之控神煞，又谓之邀神然，主阻碍抑塞。天年亦太岁，不可在寡宿之上，如寅卯辰人，遇太岁在丑，辰人勾绞，卯人丧吊，寅人谓之窥神煞，又谓之迫神煞，主人窥窃、逼迫、陷害。其或三元克我，岁运不和，是五行禄马为害之年，则为凶尤甚。）</p>
            <p class="STYLE2 STYLE2">　　先论二气，次课延生。父病推其子禄，妻灾课以夫年。</p>
            <p class="STYLE2 STYLE2">　　（五行相生为父子，其为传受之气，青赤等类是也。阴阳相制为夫妻，其为交合之辰，支干等类是也。假令金病，无疑畏火，急求水以救之，以金生水为子，能克火故也。又如金之灾者，恐值火也，且看火之休旺何如，此乃救解二法，最为详要。徐曰：二气者，阴阳也。延生者，命运也。先别阴阳，次分命运。父病二句，是明阴阳进退之象也。假令庚辰人。十月生，庚金病于亥，是父病也。庚生壬为子，壬禄在亥，是子有禄也。庚以乙为妻，大运到巳，乙木病于巳，是妻灾也。如壬癸日生人，以庚辛为父，行亥子运，金病死亥子，主父母灾，或丁忧。丙丁日生人，以庚辛为妻，行寅卯运，金绝寅卯，主妻灾或丧偶。又如丙寅人，大运至戊申，火虽病，而丙寅为戊申之父，土至申长生，子禄既生，父承子禄之荫，虽病亦不至死。如丁卯人，行运至甲午，火克金为妻，金至午而败，可谓妻灾。丁卯火旺于午，又逢天禄，金火相得，阴阳相合，虽五行妻灾，以夫年旺而不为凶。盖父子一体相关，夫妻二体同居，是人之至亲骨肉也。故观其夫子之命，遇凶神恶煞，当刑伤父母妻子，则父病必深，妻灾必重。）</p>
            <p class="STYLE2 STYLE2">　　三宫元吉，祸逢可以延推；始末皆凶，灾忽来而迅速。</p>
            <p class="STYLE2 STYLE2">　　（三宫，乃禄、命、身三元长生之宫。四柱寓居是宫，逢禄马贵人，五行生旺，谓之元吉。虽行年岁运逢凶神恶煞，欲为之祸，亦迟延而不至于夭折。三元五行无气，加以岁运凶神恶煞来临。是始末皆凶，其祸之至，迅速而不可救。徐曰：前论阴阳始终，此说人命吉凶。如命内天元、人元、支元，内外岁月时中，值贵禄不居休败，是根基主本，三元元吉。若值行年太岁运命乖危之地，然亦可以推祸至迟延也。若三元内外，虽有禄马贵气，却八字中冲刑破害，不唯有贵而不贵，又终为凶人之命。如遇吉运，则防因福生祸；遇凶运，则灾忽来而迅速。二解同一义也。）</p>
            <p class="STYLE2 STYLE2">　　宅墓受煞，落梁尘以呻吟；丧吊临人，变宫商为薤露。</p>
            <p class="STYLE2 STYLE2">　　（命前五辰为宅，命后五辰为墓。煞，劫煞，灾煞，岁煞也。命前二辰为丧门。命后二辰为吊客。人，人元也。古之善歌者，有绕梁之声；善唱者，合宫商之曲。今易以呻吟愁叹，变为薤露挽歌，则丧吊临门，宅墓受煞故也。其或太岁、凶煞临并，大、小运限刑冲，必致凶祸，切宜预备。或宅墓二位，若遇逐年六岁、丧门、吊客、黄酢⒈尾、太阴、大耗、将军诸恶煞入宅，一主呻吟，二主忍痛，三主分离，四主哭泣，此为四声入宅。或云，移居避舍可免。此言流岁所遇之凶煞也，人命原有，尤重。）</p>
            <p class="STYLE2 STYLE2">　　干推两重，防灾于元首之间；支折三轻，慎祸于股肱之内；下元一气，周居去住之期。</p>
            <p class="STYLE2 STYLE2">　　（干推两重者，干为天元，以象元首。遇德见贵者，吉；逢煞值鬼者，凶。天元两值受克，如甲子生，得庚午月，加以庚午日，谓之重者，干不胜重克故也，防灾于头目胸背之间。支折三轻，支犹人之肢节，主之于命，带三合、六合者吉；逢四冲、三刑者凶。支辰三刑逢伤，如辛酉人，得庚寅月，丁巳日，戊申时，谓之轻者，刑不至于本命故也；慎祸于腹脏、股肱之内，或以三合逢伤，亦通。</p>
            <p class="STYLE2 STYLE2">　　下元一气，纳音是也。其主宰五行，逐干支迁变而成否泰，其灾祸不拘元首股肱，故云周居去住之期。夫干推两重，况三乎？支折三轻，况两乎？此于支轻重之别也。或曰，此论十干，逢大运在本年上值干，反克太岁，干克名为鬼临头，患头面之疾。十二支辰，若身命逢生死，旺五鬼，须有四肢腰脚之疾，比于干为轻也。复言气运《陶隐居歌》曰：甲己五年乙庚四，丙辛三岁丁壬二，戊癸须从一岁推。又有纳音行运气，相生福德相克凶，五行恭顺皆如意。金人遇金犯凶祸，木人见木营求遂，水人值水主动摇，运气顺逆须还记。假令癸酉男命，三月生，三月建丙辰，便从丙辰起三岁，丁巳土二岁，此五年纳音是土，别无刑克。戊午住一年，己未住五年，此六年纳音是火，金遇火凶。庚申上四年，辛酉三年，此七年纳音是木，自十二至十八，主营求称遂。余仿此回圈数之。或一宫住五年，或住一年，故云去住之期。大运住在旺乡，设使气有相制，则不能为害。</p>
            <p class="STYLE2 STYLE2">　　仁而不仁，虑伤伐于戊己，至于寝食侍卫。物有鬼物，人有鬼人，逢之为灾，去之为福。</p>
            <p class="STYLE2 STYLE2">　　（甲乙木五常为仁，今反言不仁，以其克戊己凶也。如甲见戊，乙见己，用阴偏阳，为克为伐，为孤为背，则五行为不仁也。若甲见己，乙见戊，刚柔相乘，两得其所，未可以不仁言也。赋中举甲乙戊己为例，其余五行可以例求。五行变化，与人事相通。至于寝食侍卫，皆不外于仁而已。五行，我克之谓财，克我之谓鬼。譬之辛卯人，遇丁酉，辛禄在酉，逢丁为辛之鬼，是之谓禄头逢鬼，物有鬼物。命支属木，酉支属金，金来克木，是之谓人元受克，人有鬼人。格局中类此者，运逢之则为灾，去之则为福。或曰：君子晨兴暮寝，常宜摄卫护持，其或食息弗调，动过生灾，于是合中逢鬼，吉内藏凶。虽或人情所为，亦被阴阳所宰然也。寝食，言调养之至切也。侍卫，言左右之至近也。此二者，甚不可轻忽。以物中有鬼物，人中有鬼人，吉凶之变，自近及远，为速之甚也。且如戊见甲为不仁，或岁月时中见庚辛则为仁。谓戊食庚，庚来制甲，或见己亦为仁，谓己合甲，能侍卫甲也。戊逢甲木不仁为灾，有庚己寝食侍卫，是用去之为福。）</p>
            <p class="STYLE2 STYLE2">　　就中裸形侠煞，魄往酆都；所犯有伤，魂归岱岭。</p>
            <p class="STYLE2 STYLE2">　　（就中，是本上文鬼物鬼人言。就中所遇极重者，五行沐浴之地，谓之裸形，如本音沐浴，大运逢之者灾。水土人运在酉；木人运在子；火人运在卯；金人运在午，鬼谷子谓之波浪限。侠煞者，元辰七煞也、如人运在沐浴之上，与太岁并者，灾。或当生岁时原有所犯之神，则魂归岱岭，魄往酆都，此至凶之名也。或云：侠煞，拱七煞也。裸形见煞，尤为不吉。午乃辛煞，酉乃乙煞，子乃丁煞，卯乃己煞。假如辛巳日，乙未时，是裸形侠煞。余仿此。或以甲子金人，得戊午岁，金裸形在午，加以戊午旺火，夹带自刑，反吟灾煞，破甲子之命。如此，则所犯有伤。）</p>
            <p class="STYLE2 STYLE2">　　或乃行来出入，抵犯凶方，嫁娶修营，路登黄黑。</p>
            <p class="STYLE2 STYLE2">　　（行来出入，动作施为也。嫁娶修营，乃动作施为中之大者。吉凶悔吝生乎动，故君子慎焉。珞f子既谈三命五行，又述出入方所，当避四魔、五鬼、六害、七伤、八难、九厄为凶方。一德二生为吉方。取逐年太岁神煞看之，行黄道为吉，黑道为凶也。或曰：此论人运气，自运元而行来出入吉凶之地，遇五行相克相生，有嫁娶修营之理。五行，我克之谓妻，妻在五行生旺之地则可娶，娶之则为助。克我之谓夫，夫在五行生旺之地，则可嫁，嫁之则为福。言出于夫妇，可以成嫁娶之义也。修营者，言五行虽有正性，两间有不常之变，是以君子修德、营生，以待时而已。路登黄黑，指运元月建上，行黑道十年；顺行至除满，上行黄道。如运到黄道，凡事皆利；运至黑道，凡事皆塞。凡人修为动作，进退向背，莫不本乎阴阳，体合运气，吉凶俱不能逃。）</p>
            <p class="STYLE2 STYLE2">　　灾福在岁年之位内，发觉由日时之击扬。五神相克，三生定命。每见贵人食禄，无非禄马之乡；源浊伏吟，惆怅歇宫之地。</p>
            <p class="STYLE2 STYLE2">　　（凡说岁中休祥，专看日时与太岁生克、刑冲言之。生日为妻，生时为子。日时与太岁和合，及财物有用无诸坏者，依事物而言之。</p>
            <p class="STYLE2 STYLE2">　　如太岁与日时相克刑，或六合三合中有元辰、七煞者，凶。亦看类而言之，故下文云云。或曰：岁年，指太岁行年言。凡人命遇流年岁君，凶则为灾，吉则为福，皆由五行中日时之激扬、回应于岁位。五神者，五行也。三生者，三元也。凡观人命，须究根基，用三元定宫，以五行相配。此法以日时、禄马五子元求之，或相生于本命建旺之乡，或驳克于当生灭绝之地。至若运限加临，必有吉凶之兆。凡遇五行而造化灭绝、空亡，更逢运限、刑冲，恶星交并，主多忧少乐，必招夭殒，惆怅呻吟，故号歇宫之地。或指惆怅为煞名，子人见亥，卯人见寅，午人见巳，酉人见申。指五神为绝体、游魂、五鬼、绝命、本宫。三生为生气，天医福德。此以上谓出入、嫁娶、修营之法，非三命之说。谓用太岁五行之位内，看其灾福，亦须择吉日吉时，乃可用事。其说亦通。）</p>
            <p class="STYLE2 STYLE2">　　狂横起于勾绞，祸败发于元亡。宅墓同处，恐少乐而多忧；万里回还，乃是三归之地。</p>
            <p class="STYLE2 STYLE2">　　（神煞者，天地五行精气也，各有所主吉凶。谈命者先推五行休旺格局，然后参以神煞，观其事类。阳命以前三辰为勾，后三辰为绞；阴命以前三辰为绞，后三辰为勾。或交临运限，乃招狂横之灾。元辰、亡神，二煞名。更值当生凶煞，岁运刑星，多因官事勾连，无端荣绊；加以宅墓同处于勾绞、元亡之上，尤凶。譬癸亥生，前五辰见戊，乃水之墓，流年岁运若带煞来，同处其中，是宅墓同处也。三归者，乃辰戌丑未，此云三丘，亦云五墓。万物归根复命，反本还元。凡此四辰，以应回环之象，或以三元、五行归宿之地为三归。</p>
            <p class="STYLE2 STYLE2">　　如甲子人，得亥年，为木禄之一归；得申月，是水命之二归；巳运，是身金之三归，皆指三元本音长生之位而言。虽身客万里长途，将有回还之理也。徐曰：勾绞不可在元命、日时二运之上，更或与元辰、七煞并者，尤凶。宅墓，如戊子生、遇辛未太岁，亦须未子日上有日时或大运同宫者则重，主不利阴人，小口家宅。此言大运在十二辰之间，顺逆回环，在三元本禄本财终宿之地，遇此者，优安享福。）</p>
            <p class="STYLE2 STYLE2">　　四煞之父，多生五鬼之男；六害之徒，命有七伤之事。</p>
            <p class="STYLE2 STYLE2">　　（此专论骨肉。四煞，指劫灾天地言。或以辰戌丑未为四阴煞。五鬼，乃子人见辰，丑见卯，寅见寅，卯见丑，辰见子，巳见亥，午见戌，未见酉，申见申，酉见未，戌见午，亥见巳是也。三元受伤于年，养子乃是五鬼之男，反制受克，不和顺也。六害，子穿未等例。十二支不顺，命值一两重六害。或辗转凶煞并冲，如此之人，命有七伤之事决矣。七伤，乃害六亲及本身也。或以四煞，专指四劫。五行生于四孟。生者，万物之父，五行克我者为鬼，人所遇生败旺死绝五变者是也。譬之甲申自生之水，为木人劫煞之父，而生庚申木为子，甲乃庚之父，至申而绝，逢庚为鬼，加以丁亥，因为甲申之六害，如此，则命有七伤之事矣。七伤，亦神煞名。观赋前云或逢四煞、五鬼、六害、七伤可见。）</p>
            <p class="STYLE2 STYLE2">　　眷属情同水火，相逢于沐浴之乡。骨肉中道分离，孤宿尤嫌于隔角。</p>
            <p class="STYLE2 STYLE2">　　（此合上文言也。沐浴然，长生第二位，子午卯酉是也。孤辰、寡宿，已论于前。隔角，寅申巳亥是也。有人命逢沐浴相克，又孤辰、寡宿临于隔角之位，如卯日丑时，丑日卯时之例。丑者，北方之气；卯者，东方之神，其趣不同，眷属情同水火，言不相合也。分离则又甚矣。）</p>
            <p class="STYLE2 STYLE2">　　须要明其神煞，轻重较量。身克煞而尚轻，煞克身而尤重。</p>
            <p class="STYLE2 STYLE2">　　（五行所司者，命也。论命，必先之以五行四柱格局，次论神煞吉凶，可以较量祸福之轻重而已。先论五行，见根基之厚薄，分格局之高下，二者相参，庶不差误。神煞上文勾绞、元亡、孤辰、寡宿、隔角、沐浴、宅墓、丧吊、伏吟、反吟、三归、四煞、五鬼、六害、七伤等名是也。禄马财官、印绶食神，乃五行生克正理，不可以神煞名之。身，指岁干言，或以岁于支纳音言。吉凶神煞，或得于日时之间，或逢于岁运之内；但以煞克身而重，身克煞而轻。更要随五行、四柱格局，详审消息。）</p>
            <p class="STYLE2 STYLE2">　　至于回圈八卦，因河洛之遗文。略之定为一端，究之翻成万绪。</p>
            <p class="STYLE2 STYLE2">　　（《珞f子》言：三命五行，不外九宫八卦，回圈推究，便有许多道理出焉。此非臆说，乃因《河洛》遗文而为之也。始出一端，《易》有太极是也。终成万绪，变六十四卦、三百八十四爻，吉凶悔吝，不啻万绪而已。一端万绪，在学者略之究之。或曰：略之定为一端，即元一气兮先天也；究之翻成万绪，即赋中所说五行、三元、运气、行年、禄马、贵德诸吉凶神煞是也。）</p>
            <p class="STYLE2 STYLE2">　　若值攀鞍践禄，逢之则佩印乘轩；马劣财微，遇之则流而不返。</p>
            <p class="STYLE2 STYLE2">　　（数起于一而终于九。九者也。究穷数之终，而极于九。九者，九阳太过，穷极生化之数也。人贵贱成败之理，莫不由之于数而已。</p>
            <p class="STYLE2 STYLE2">　　譬癸酉生，壬戌月、丁亥日，庚子时，坐天禄，月、日、时中纳音水土，得三阳生旺之成数；阴生，命三辰会禄马攀鞍之上，斯命也，必致身于贵显，故曰若值云云。如乙酉生，丁亥月、己卯日，丁亥时命，亥月虽乘水马，遇丁亥土克之为鬼，卯日虽坐天禄，以水土俱死于卯，而遇身鬼冲破本命，所谓禄马，返以为鬼灾矣。禄马既失，必藉身财为资，而水以火财自绝于亥，生月日时，皆临三财死绝之地，此五行之穷数也。虽有禄马身财，尽为鬼物所夺，纵使得运，以数之终穷休败，飘荡无归，故曰马劣云云。或曰：马前一辰为攀鞍，马后一辰为鞭策。攀鞍有位，与天元带合者，人得之贵也。须要加临吉将，岁运资身，更于旺相之宫，始可言福。驿马微劣，财命休囚，则涂炭辛勤，终无成立。此以四柱临之，定主飘蓬。）</p>
            <p class="STYLE2 STYLE2">　　占除望拜，甲午以四八为期；口舌文书，己亥慎三十有二。善恶相伴，摇动迁移；夹煞持丘，亲姻哭送。</p>
            <p class="STYLE2 STYLE2">　　（此论行年大小运，由之于数，数有奇偶之变，吉凶自此以生也。甲午生人，三十二，小运丁酉，金家旺乡，乙丑太岁，本音正库，又逢驿马入宅，天乙加临，故占除望拜之喜。己亥生人，三十二，小运丁酉在吊客，太岁庚午在死乡，仍为六厄之宫，三元受克，故有口舌文书之患。又岁运交宫，当须意会；吉凶相伴，祸福交攻，未有不因迁变而兴，故云善恶相伴。摇动迁移，则吉凶悔吝生乎动者也。</p>
            <p class="STYLE2 STYLE2">　　辰戌丑未，谓之四煞，亦云三丘之地，各以五行、五墓。假令己巳木命，得乙未日生，此是本家三丘，又加以羊刃，故曰夹煞持丘，危疑者甚。自行来出入，止夹煞持丘。此一节文，亦备阴阳地理、三元九宫之例。用流年太岁，决其灾福，并尽三命之理兹不尽述。）</p>
            <p class="STYLE2 STYLE2">　　兼须详其操执，观其秉持。厚薄论其骨状，成器藉于心源。木气盛而仁昌，庚辛亏而义寡。</p>
            <p class="STYLE2 STYLE2">　　（此言虽用五行定命，见其贵贱灾福，虑有特杰非常之人，似冰鼠火龟，难穷罕测之资，则三元五行，不足以尽之也。兼须详其操执秉持，骨状心源，则视其所以，观其所由，察其所安，心术制行，两得之矣；相貌德行，互见之矣。人焉瘦哉？人焉瘦哉！此珞f子观人之法，而有合于吾儒之论也。麻衣有心无相，相逐心生；有相无心，心随相灭，亦是此义。甲乙木主仁，丙丁火主礼，戊己土主信，庚辛金主义，壬癸水主智。木盛则仁昌，金亏则义寡，余皆象事知器，占事知来，此以五行配五常，定人之器量也。）</p>
            <p class="STYLE2 STYLE2">　　恶曜加而有喜，拟其大器；福星临而祸发，以表凶人。</p>
            <p class="STYLE2 STYLE2">　　（修之于身，其德乃真，故曰，忠孝仁义，德之顺也。虽临诸煞，反为权星；富贵而骄，自贻厥咎。故曰，悖傲无礼，德之逆也。善不失善报，为恶自招殃。此珞f子深戒之也。拟、表二字最有味。恶曜宜加祸，而反有喜，非大器之君子不能也。盖器识远大之人，忠孝仁义，慎礼守法，祸焉能干？故曰拟。其福星临宜喜而反有祸，乃小人恃命而妄作也。不忠不孝，不仁不义、悖逆无礼，祸焉能逃？故曰以表。《语》曰：凶人凶其吉，吉人吉其凶。此之谓也。此承上文操执秉持、骨状心源而言，君子、小人见矣。）</p>
            <p class="STYLE2 STYLE2">　　处定求动，克未尽而难迁；居安问危，可凶中而卜吉。</p>
            <p class="STYLE2 STYLE2">　　（此珞f子教人求名谋动，趋吉避凶之道也。天命在德，亦当论克我、克彼。我克彼则为权，被克此则为鬼。是克是财，不克不食。所谓处定求动，克未尽而难迁，行年岁运五行，来克本命为官，不能迁动，宜宁静以待之。又如士人问功名，不冲不克，则难以发越。</p>
            <p class="STYLE2 STYLE2">　　居安问危，可凶中而卜吉者。君子居则观其象而玩其词，动则观其变而玩其占，是以自天佑之吉无不利。且吉凶祸福之兴也，非圣人，孰能察于未萌之前哉？若能趋吉避凶，居安虑危，亦庶乎其无咎矣。）</p>
            <p class="STYLE2 STYLE2">　　贵而忘贱，灾自奢生；迷而不返，祸从惑起。</p>
            <p class="STYLE2 STYLE2">　　（君子见天命，而不敢求福于天；小人慢天命，而不知正福于己。贵而忘贱，迷而不返，不能居安问危，而转处定求动，是以灾自奢生，祸从惑起，至于亡身败家而不悔，不亦深可哀哉？奢是穷极纷华，惑是耽荒酒色。）</p>
            <p class="STYLE2 STYLE2">　　殊常易旧，变处为萌；福善祸淫，吉凶异兆。</p>
            <p class="STYLE2 STYLE2">　　（动静为利害之枢机，智虑乃祸福之门户。术不可不慎，机不可不察。小人不知天命，不守常道，轻生易物，则祸淫由此而始也。君子得时而动，失时而守，体天行道，畏于轻动，则福善由此而生也。《易》曰：吉凶悔吝，生乎动者也。又曰：吉凶者，得失之象也。积善之家，必有余庆；积不善之家，必有余殃。又曰：知进退存亡之道者，其唯圣人乎？此珞f子篇终之大戒也。）</p>
            <p class="STYLE2 STYLE2">　　至于公明、季主、尚无识变之文；景纯、仲舒，不载比形之妙。</p>
            <p class="STYLE2 STYLE2">　　（管公明，司马季主，郭景纯，董仲舒，此四贤者，探天人之奥，原性命之理，穷阴阳象数，知未来吉凶，尚无识变之文，不载比形之妙，言造化深隐，不易度量。珞f子不言姓氏，不知何时人。观其赋，自云出自兰野，又称及于郭景纯，疑六朝时人，梁昭明其近之。昭明所居，乃兰陵之野也。或以为周灵王太子子晋，则诬。）</p>
            <p class="STYLE2 STYLE2">　　详其往圣，鉴以前贤，或指事以陈谋，或约文而切理，多或少剩，二义难精。今者参详得失，补缀遗踪，规为心鉴，永挂清台，引列终绢，千希得一。</p>
            <p class="STYLE2 STYLE2">　　（凡论五行，离道者非也，离世事者非也，离人物者亦非也。或约文而切理，或指事以陈谋，于中神煞交参，吉凶互体，是知五行通道，志物难穷，流布其间，岂云小补？珞f终于此谈，言是赋之作，详往圣之遗文，鉴前贤之得失，文博而言约，道妙而义深，显仁藏用，乃五行三命之指南也。后学者继此而发明之，使聩者聪，瞽者明，历百世而无穷，统一性之常在。观其始末，通神合变，纵横之论，皆不溺于他术；戒谕之言，多有合于至道。若珞f者，岂非圆机之士，高尚之流也哉？）</p>
            <p align="center" class="STYLE2 STYLE2"><strong>通玄子撰集</strong></p>
            <p align="center" class="STYLE2 STYLE2">珞f子赋注</p>
            <p class="STYLE2 STYLE2">　　金逢寅午戌方吉，丙戊巳午喜庆德。</p>
            <p class="STYLE2 STYLE2">　　甲乙寅卯是财神，壬癸润下为伤克。</p>
            <p class="STYLE2 STYLE2">　　（庚用丁官，辛用丙官，喜丙丁，爱寅午戌。利巳午未火旺之地，向禄临官。辛巳、庚午为贵。假如庚申辛酉、庚午辛未、庚寅辛卯、庚子辛丑、庚辰辛巳、庚戌辛亥，此十二宫命。金家以火为官，木为财。火到申酉亥子丑无气，木到申酉戌子丑气衰，是财命无气，贫贱之命也。若生月日时遇旺相，坐午巳寅位之地，可为贵命。若不遇火，则非贵命。见壬癸亥子水者，为背官背禄，不成庆也。得寅午戌全，为官神入局。天元戊癸全，为化火官局。地支巳午全，为暗官局。更遇木神辅助，并为上局。柱有壬癸亥申子辰水，喜遇戊己，克水为救，又为印贵。见甲乙寅卯亥为财，未为财库。无刑害，财库受实，可作发财断之。背禄不逢官印贵地，只遇木旺，商途发财之命。）</p>
            <p class="STYLE2 STYLE2">　　壬癸四季巳午荣，戊己荣官财丙丁。</p>
            <p class="STYLE2 STYLE2">　　甲乙曲直皆凶地，庚辛印显附龙鳞。</p>
            <p class="STYLE2 STYLE2">　　（壬癸者，真水也，喜戊己辰戌丑未巳午方吉。盖壬用己官，癸用戊官，巳午官禄之地。四位之土，皆原自旺之乡。四五月上旬、六月中上旬、及三月下旬，生官有气乃能成庆。水以土为官位，若遇甲乙亥卯未寅木破其官。克害轻者，则官卑名微；克害重者，不得其官。得庚辛金神旺相，可为救助，反主贵。）</p>
            <p class="STYLE2 STYLE2">　　火喜辰申亥子宫，壬癸官旺土孤穷。</p>
            <p class="STYLE2 STYLE2">　　戊己退神甲乙进，金财荣显禄兴隆。</p>
            <p class="STYLE2 STYLE2">　　（火见壬癸，盖丙用癸官，丁用壬官，真造化既济之道。见亥子为正官位，丁猪丙鼠为贵神，辰申亥子以为贵。逢土为六害，无救则贫。再逢甲乙旺相为救，庚辛巳酉丑为财禄命也。）</p>
            <p class="STYLE2 STYLE2">　　土值寅卯未亥局，甲乙荣官金破禄。</p>
            <p class="STYLE2 STYLE2">　　庚辛背禄爱丙丁，壬癸辰中长享福。</p>
            <p class="STYLE2 STYLE2">　　（戊己值亥卯未为贵。戊寻玉兔己猪头为贵命。又逢旺禄旺官之方，遇庚辛巳酉丑辛戌，则破禄不贵。四月、八月尤重。得丙丁为救神。且如戊见丙，己见丁未不能救，谓之偏阴偏阳。若戊见丁，己见丙，方是救神。或生七月、八月，火死囚无气，不能救。见亥子辰为财库，主发财。少木一官，亦可例见。喜巳酉丑申辛庚，恶丙丁炎上火局。爱壬癸亥子为印救助，戊己辰戌丑未为财。）</p>
            <p class="STYLE2 STYLE2">　　贤达之人明此诀，愚昧之人迷转盛。</p>
            <p class="STYLE2 STYLE2">　　（凡论命，先明天干，后论地支，并纳音为九宫三元。分为天、地、人三才。论五行四柱，遇一阴一阳之谓道，偏阴偏阳之谓疾。）</p>
            <p class="STYLE2 STYLE2">　　戊己甲乙木格停，生旺官贵帝王临。</p>
            <p class="STYLE2 STYLE2">　　（戊己若逢支干木气旺相，或见己亥、癸亥真长生官星。主极品贵，生月再旺，无刑冲，富贵双全。看轻重言之。）</p>
            <p class="STYLE2 STYLE2">　　壬癸戊己土旺方，大材分瑞上格详。</p>
            <p class="STYLE2 STYLE2">　　（壬癸见戊己辰戌丑未土，巳午月生，土旺相为贵。）</p>
            <p class="STYLE2 STYLE2">　　庚辛冬至一阳生，丙丁生气福如林。</p>
            <p class="STYLE2 STYLE2">　　（庚辛生人，冬至后一阳生，火有暖气。木渐到旺，能生丙丁之火，为官为禄。）</p>
            <p class="STYLE2 STYLE2">　　丙子夏至一阴长，亥子壬癸偏官乡。</p>
            <p class="STYLE2 STYLE2">　　（此明水火有功，既济之象。如夏气浅则发早。夏至一阴长，水渐旺，故官禄生旺也。）</p>
            <p class="STYLE2 STYLE2">　　六甲生人在寅月，建禄不富无差别。</p>
            <p class="STYLE2 STYLE2">　　（六甲生人，正月建丙寅是生月带禄。为克妻绝嗣、贫贱之命。甲以己为妻，用辛为官星为子，皆绝于寅。谓之金绝土囚之地，禄马妻子皆绝，不为贵气。若用丙寅为食神有气，须是甲人见庚申，乙人见辛或酉戌，却在七煞，旺鬼之地，得寅生火，鬼降伏化官为贵。）</p>
            <p class="STYLE2 STYLE2">　　乙人辛多酉月生，鬼旺身衰带疾侵。</p>
            <p class="STYLE2 STYLE2">　　（乙人见辛，为干头见鬼，名为七煞。乙人见酉，身居白虎无气之地，又遇七煞克身，岂无疾患？甲人见庚与同，其人若不带疾，须寿夭。）</p>
            <p class="STYLE2 STYLE2">　　词馆学堂主科名，若无官贵定虚名。</p>
            <p class="STYLE2 STYLE2">　　（命逢词馆学堂，词馆是官禄长生之地，学堂是本主长生之地。有官贵者，有科名，作贵命看。无官贵，则虚名之人。前文有印，甲见癸亥子是也。）</p>
            <p class="STYLE2 STYLE2">　　魁星若也逢官位，定是神童腹隐贵。</p>
            <p class="STYLE2 STYLE2">　　（魁星者，乃甲辰旬中至癸丑十日是也。若遇本命官星位，逢官贵学堂，则应神童科。譬之癸丑人，见戊申，同在甲辰一旬是也。）</p>
            <p class="STYLE2 STYLE2">　　临官逢处人钦敬，天马财库为贵命。</p>
            <p class="STYLE2 STYLE2">　　（命逢临官，人多钦重，天马为妻财论之。如甲见己为妻、为财，辰为财库，可作发财显达命看。若妻临旺相二运，或太岁再遇，多主婚姻、出入、修造之事。假如甲午人，己土为妻、为马，运到申酉戌。午为人元，到西方火绝死之地，己土自败，有金旺。土为财禄，人元财皆无气。又如丙午生，运至西方，丙见癸为官，癸水败西方，是官衰。丙以辛为马、为财，酉戌有辛金，金为丙财，旺辛为马。到酉建马，本畏冲，不冲掩藏，亦作发财命断之。）</p>
            <p class="STYLE2 STYLE2">　　命犯贵地得亨通，命衰遇旺福不迎。</p>
            <p class="STYLE2 STYLE2">　　（命坐贵地，行向禄、向财运，可言荣显。元命逢官贵旺相，运虽凶，未必为灾。如壬癸生人，行巳午未运，可发。北人运至南方，贸易获其厚利。命遇休囚，无官贵，运行贵地，不能成庆。命旺原有官星在命，运并背禄，太岁冲害，有官休官。行主本长生运，亦罢官失职。与生地休囚者同。如甲乙人见亥，盖官病地，故言休囚。生地相逢，亦言官星病绝，主为官之人，宜退身避位。若二运太岁并临，丧吊、丘墓、夹煞，主哭声。裸形夹煞自主，呜呼！）。</p>
            <p class="STYLE2 STYLE2">　　八孤五墓为僧道，破祖同蓬孤独人。</p>
            <p class="STYLE2 STYLE2">　　（假甲子旬中，戌亥为空亡，为六虚，乾属亥戌。戌南行三位是未，未东行三位是辰，辰北行三位是丑，丑西行三位是戌，辰戌丑未四位，为孤寡五墓，多为破祖孤独飘蓬之人，九流之命。三元克害，为孤单命。克害若轻，入舍命。如遇真孤神，克妻害子之命。通玄子解，非珞f本真，乃自撰集，与徐子平同。）</p>
            <p align="center" class="STYLE2 STYLE2"><strong>明通赋</strong></p>
            <p align="center" class="STYLE2 STYLE2">东海徐子平撰　易水万育吾解</p>
            <p class="STYLE2 STYLE2">　　太极判为天地，一气分为阴阳，流出五行，化生万物。为人禀命，贫富贵贱由之，术士知机，吉凶祸福定矣。</p>
            <p class="STYLE2 STYLE2">　　（此原造化之始。）</p>
            <p class="STYLE2 STYLE2">　　凡看命，以日干为主。统三元，而配合八字干支。</p>
            <p class="STYLE2 STYLE2">　　（天有四时，造化万物。屋有四柱，各立规模。命有四柱，注定荣枯。论者专以日辰天干为命元之主，支为地元禄。支内所藏者，为人元寿。八字即四柱天干、地支共八字也。《继善篇》云：四柱排定，三才次分，专以日干天元，配合八字干支是也。）</p>
            <p class="STYLE2 STYLE2">　　论运者，以月支为首。分四时，而提起五行消息。</p>
            <p class="STYLE2 STYLE2">　　（大运以月支起，故月为提纲。看月支节气浅深，四时得何节。如：春木夏火、秋金冬水、季土。初气中气，消长不同。所行之运，或顺或逆，或旺或衰。与八字或助，或泄，或克或生者，本乎此。先言日干，次言月支，举其所要者以示人也。）</p>
            <p class="STYLE2 STYLE2">　　向官旺以成功，入格局而致贵，官印财食为吉。平定遂良，煞伤枭败为凶，转用为福。</p>
            <p class="STYLE2 STYLE2">　　（五行临官、帝旺，在四柱为本宫成功之地。入格局则贵，破格局则贱。如官印、财食，本是吉神。须无伤克、冲刑、破败，则为平定遂良，乃入格也。煞伤、枭败，本为凶煞，若有制伏，去留合化，是谓转用为福，亦入格也。观下取用诸格局，其喜忌自可见矣。四吉、四凶，格局之最重者，故首言之。赋云，&quot;日主最宜健旺，用神不可损伤&quot;是也。）</p>
            <p class="STYLE2 STYLE2">　　全备藏蓄于辰戌丑未，长生镇居于巳亥寅申。子午则成败相逆，卯酉乃出入交互。</p>
            <p class="STYLE2 STYLE2">　　（此言十二支，包藏十干，各有生死成败、出入交互。《独步》云：辰戌丑未，四库之局；寅申巳亥，四生之局；子午卯酉，四败之局。《喜忌篇》云：财官印绶全备，藏蓄于四季之中；官星财气长生，镇居于寅申巳亥是也。或以子午为天地之基柱，卯酉为日月之门户，是指其地而遗其理也。）</p>
            <p class="STYLE2 STYLE2">　　支干有不见之形，无中取有。节气存有余之数，混处求分。</p>
            <p class="STYLE2 STYLE2">　　（此总言造化之妙。支干不见之形，节气有余之数，即上十二支中所包藏人元。乃无中取有，混处求分，如遥巳拱夹等格。是以天干而取地支之物，非无中取有而何。如子初三到，分属壬水；丑初三刻，分属癸水；寅初三刻，分属艮土。是节气藏于一字，各有所主，非混处求分而何？《赋》云：无合有合，后学难知；得一分三，前贤不载。《继善篇》云：&quot;见不见之形，无时不有&quot;是也。）</p>
            <p class="STYLE2 STYLE2">　　善恶相交，却喜化恶崇善。吉凶混杂，至怕害吉添凶。</p>
            <p class="STYLE2 STYLE2">　　（此下专言看命之法，本上文取有求分而言。如甲日见丙丁背禄，为恶为凶。见戊己财星，为善为吉。而丙丁化木助财，是用化恶崇善。怕乙木克害时星，是谓害吉添凶。观下文财印交差，喜官煞化之。官煞混杂，喜印经化之。无印喜财马化之。无财印，喜羊刃合之，或食神伤官制之。又如制煞受破，煞制不住。印化见财，破化为凶之类皆是。）</p>
            <p class="STYLE2 STYLE2">　　是故得局朝元，非富则贵。犯垣破局，非夭则贫。</p>
            <p class="STYLE2 STYLE2">　　（局者，三合、四维正局之宫。如亥卯未木局，辰戌丑未土局之类。甲乙见亥卯未为本局，丙丁见亥卯未为印局。戊己见亥卯未为官局，庚辛见亥卯未为财局，壬癸见亥卯未为伤局之类。元，即本元、垣庙。如子宫癸朝元，丑未己土朝元之类。凡元垣得之，或用为命元则寿；为官印则贵；为财则富；为背禄生财益富。但得其一，无冲别克玻者，功名富贵。反之则否。犯垣，如子贵，忌丑未克破、午冲破、卯刑破之类。一子二午，破尽一半，得半福。破局，如申子辰忌寅午戌冲破之类，大凶。若用星虚，成飞天禄马格，反贵。余仿此。）</p>
            <p class="STYLE2 STYLE2">　　得失均兼，进退仍复。</p>
            <p class="STYLE2 STYLE2">　　（得朝犯破，此造化之有得有失，有进有退。此得则彼失，强进则弱退，中间均兼仍复，变化难测，非精察详辨不能分也。如甲朝垣于寅，忌申冲破，若有二寅一申、二甲一庚，亦无害，以甲有力而进也。又：寅被申冲，有亥可救，亥字坚盛，为福十全。亥或受戊克、巳冲则败。若亥字多，不怕，亦强而进也。进退相仍，一成一败，只看岁运助起何边，为福为祸可知。）</p>
            <p class="STYLE2 STYLE2">　　神煞相绊，轻重较量。</p>
            <p class="STYLE2 STYLE2">　　（神煞。凡财官、印食、伤煞、刃败皆是。中间喜忌不同，爱憎互异，如下诸格所论是也。须轻重较量，何者当时而重为用，何者失令而轻不用。重者留之，轻者去之。此与上二句总言其理，当如此详较。考《珞f赋》，须要明其神煞，轻重较量。身克煞而尚轻，煞克身而尤重。是指诸吉凶神煞也。徐子平专以官印、禄马、贵贱之别名解之。如甲申、丙寅、乙卯、辛巳，乙用庚为官、辛为煞。庚官在申，得寅冲去，丙合辛煞，乙木生旺，故贵。如甲寅、丁卯、癸丑、丁巳，是身克煞，身弱财旺，力不能任其财官，故夭。乙丑、辛巳、丁巳、己酉，身旺财亦旺，可任其财所以至富。如甲子、辛未、乙卯、甲申，乙日用庚官，以辛为煞，庚在申内，六月生，官旺煞衰，此是正官得位，七煞失所，又喜身旺，变鬼为官，故贵。如辛丑、庚寅、乙巳、甲申，官衰煞盛，乙木无力，化官为煞，一生嗜酒落魄，至乙酉运第五年，丙申岁八月十九日死。））</p>
            <p class="STYLE2 STYLE2">　　内有杂气财官相兼，偏正两印，同宫禄马，号为内外三奇。</p>
            <p class="STYLE2 STYLE2">　　（此正指神煞相绊，乃八字中有财有官、有偏正二印，或同宫，或异位，或包藏，或透出，相绊难论吉凶，要轻重较量用之，故曰，内有三奇。歌曰：寅午戌酉是三奇，兔蛇随猴不可移。巳酉丑中逢子妙，马猴见猪好光辉。辰巳子逢即奇处，午亥见寅是贵墀。猪来赶兔马当欢，寅酉见巳喜相宜。猪逐马儿蛇后援，水鼠未人火龟池。又曰：神禄飞来就马骑，资财官职两相宜。旺中更得本元助，上格荣华第一奇。如己丑、丁卯、壬午、癸卯，壬用己为官，丁为财，丁己归禄于午，是此格也，故主大责。）</p>
            <p class="STYLE2 STYLE2">　　真官时遇命强，早受金紫之封。</p>
            <p class="STYLE2 STYLE2">　　（此月令正官格也。以下详言格局。如戊申、甲寅、己丑、丙寅，翁仲益进士。）</p>
            <p class="STYLE2 STYLE2">　　良马月乘时健，末迁银青之职。</p>
            <p class="STYLE2 STYLE2">　　（此月令正财格也。财官二格，官当取贵，财当取富。今俱以贵言，是从日干取得月内支干之财，无所冲克者言之。其福与正官同。诗云：日干爱取月支财，金玉家藏看积堆。更看天干财为贵，纷纷金帛自天来。是也。</p>
            <p class="STYLE2 STYLE2">　　月印附日无财气，为黄榜招贤。</p>
            <p class="STYLE2 STYLE2">　　（此月令正印格也。《喜忌篇》云：月生日干无天财，乃印绶之名。又云：印绶生月岁时，忌见财星。运入财乡，却宜退身避职。印绶畏财，须天干岁时无财方取。又，月印难得十全。如甲日亥月透出癸字，变偏为正。方为十全，主招恩宠遇贵。又得祖父之财，然亦不免先遭耻辱，或偏生，以贱至贵，以贫至富，自婢为妇，以吏为官，以卒补将，皆偏印之所致也。偏正俱有，又有浅灾，或重拜父母，或僧俗相杂，或过房寄养，或偏生正养，或正生偏养，又忌比肩争宠分恩，羊刃多或合去，或印微，遇而不遇，虽有荐举，亦不能拔萃超群。《赋》云：&quot;印旺官生，必掌钧衡之任&quot;是也。）</p>
            <p class="STYLE2 STYLE2">　　日禄归时没官星，号青云得路。</p>
            <p class="STYLE2 STYLE2">　　（此日归禄时格也。大抵印绶，第一最好行伤官食神，财运方发。忌官刑冲羊刃。以上真官真财真印真禄，皆十干天地阴阳正气，生克至理。惟月分得之无破，准经文。有破坏者，随轻重言之。时得发福较晚，然皆自救，可以创业垂统。归禄一格，只喜时上见之，若月支重见，名为建禄不富。月单见，时上却喜财食见官，是别格论。）</p>
            <p class="STYLE2 STYLE2">　　月令七煞，而煞身俱强，当为黑头宰相。</p>
            <p class="STYLE2 STYLE2">　　（此月令七煞格也。大抵月令煞，要身煞两强，方主大贵。若身强煞浅，须财以生。煞强身弱，须印以助，或羊刃合之，皆为贵命。若印合与制星相攻，身弱必夭，不然残疾。如癸卯、乙卯、己巳、乙丑。癸卯、丁巳、壬寅、甲辰。壬寅、乙巳、庚寅、丙子，俱身强煞旺有制，所以大贵。《喜忌篇》云：五行遇月支偏官，岁时中亦宜制伏，所以救赋之偏也。）</p>
            <p class="STYLE2 STYLE2">　　时上偏财，而财命并旺，须出白屋公卿。</p>
            <p class="STYLE2 STYLE2">　　（此时上偏财格也。只一位为吉，见合不为福，忌比肩兄弟争夺，刑冲克被。如丙戌、戊戌、戊子、壬子，戊克癸为正财，重有子字，壬字，为偏财透露。又如，丁亥、戊申、壬申、丙午，虽年有丁火，喜有合制，又阴火能夺阳火权，故贵。喜忌篇云：时上偏财，别宫忌见。所以补《赋》未备之义也。）</p>
            <p class="STYLE2 STYLE2">　　建禄坐禄，或归禄，遇财官、印绶，富贵长年。</p>
            <p class="STYLE2 STYLE2">　　（建禄以月言，坐禄以日言，归禄以时言。此三禄格本身健旺，独遇财则富，独遇官则贵，独进印则秀。以其干旺，又主长命，安享福禄。若三者兼有，亦妙。如丁亥、己酉、壬午、辛亥，是日禄归时，午中亦有官星，却得酉月，为印合格。）</p>
            <p class="STYLE2 STYLE2">　　月刃、日刃及时刃，逢官煞荣神，功名盖世。</p>
            <p class="STYLE2 STYLE2">　　（此三刃格，要官煞、印绶相制化。荣神，印绶异名。有官煞无印，有煞无官，俱得。有印化煞尤佳，只怕羁绊。如有官不可见伤，有印不可见财，有煞不可见食伤压之。或制去、合去，皆不成正格。如壬申、壬子、戊午、乙卯，日刃有乙卯制伏。如丙戌、癸巳、戊午、丁巳，日刃有印绶变化，故皆有。）</p>
            <p class="STYLE2 STYLE2">　　月令专制七煞，身健鹰扬。</p>
            <p class="STYLE2 STYLE2">　　（《喜忌篇》云：若乃时逢七煞，见之未必为凶。月制干强，其煞反为权印。即解此义也。一云：时上偏官通月气，主旺鹰扬。与此少异。）</p>
            <p class="STYLE2 STYLE2">　　运元生发三财，命强豹变。</p>
            <p class="STYLE2 STYLE2">　　（运元月令也。三财禄命身也。此是日干背禄，即伤食格也。喜逢财星，如甲日逢巳午月，须干头透出戊字，丑戌未日时。日主健旺，行东方运，必然大发财禄，白手成家。一云：月中正禄会财源，身强豹变。与此少异。）</p>
            <p class="STYLE2 STYLE2">　　年见正禄、正印、正财无破，必承祖荫传芳。</p>
            <p class="STYLE2 STYLE2">　　（重在无破，有破不以此论。年为祖宗，故云云。）</p>
            <p class="STYLE2 STYLE2">　　日坐真官、真贵、真印有成，号曰福神治世。</p>
            <p class="STYLE2 STYLE2">　　（重在有成，有成即无破。真，即正义。若参之以偏，为所假借，非真正也。如丙子、丁亥、辛巳、庚午、等日为真官。丁酉、癸巳、癸卯、丁亥等日，为真贵。甲子、乙亥等日，为真印，柱中无破，有助为福。）</p>
            <p class="STYLE2 STYLE2">　　月内偏财，而无败无煞，富出人间。</p>
            <p class="STYLE2 STYLE2">　　（此月令偏财格，与时上偏财大同。怕比劫相克，七煞泄气。）</p>
            <p class="STYLE2 STYLE2">　　日下正马，而有助有生，名扬天下。</p>
            <p class="STYLE2 STYLE2">　　（乃甲午、戊子等日。甲戌、乙丑等日则偏。与日坐真贵格同论。有助，是别支财。有生，是别支食伤。）</p>
            <p class="STYLE2 STYLE2">　　身浅坐煞，运行身旺之乡，发财发福。</p>
            <p class="STYLE2 STYLE2">　　（坐煞，乃甲申、乙酉等日。柱中无土为身清。行寅卯运，大发财禄。此格喜印绶，忌正官、食神。犯之非身清，下等命也。）</p>
            <p class="STYLE2 STYLE2">　　独主临官，运至主贵之地，加职加封。</p>
            <p class="STYLE2 STYLE2">　　（独主临官，乃丁巳、癸亥等日，又遇贵人冲官星为贵。岁运逢巳亥重并者，倍加封职。或以日遇官星，行运再遇官地为解，亦通。）</p>
            <p class="STYLE2 STYLE2">　　食神生旺，无印绶刑冲，乃母食子禄。</p>
            <p class="STYLE2 STYLE2">　　（此食神格也。如戊辰、丁巳、壬辰、甲辰，贵而且寿。丁未、丙午、甲午、丙寅，食神化作脱局，丁伤辛官，飞来不得，故贫夭。）</p>
            <p class="STYLE2 STYLE2">　　主本临官，没官星煞败，为弟袭兄班。</p>
            <p class="STYLE2 STYLE2">　　（乃丁巳、癸亥日，得寅戌月类也。无官煞、比肩、兄弟。本身自旺，必得高长之班，兴家立业。何者？丁之禄在午，癸之禄在子，癸亥为水正旺之乡，乃壬家之禄也。丁巳为火，临官之地，乃丙家之禄也。得此格者，谓丁癸乃丙壬之弟，而巳亥为丙壬之禄位，故曰弟就兄班。必因兄有为，高兄一班。又：丙午、壬子日亦是，纯粹尤贵。驳杂者，不入格。若有兄弟比肩，干支驳杂，为兄星填实，便为下矣。或官星填实，兄弟比肩争差，身无容处，又作凶断。若官星不实、单露天干、虽分星擘禄，亦可再成。）</p>
            <p class="STYLE2 STYLE2">　　倒食本宫临官旺，乃侍臣叨禄之名。</p>
            <p class="STYLE2 STYLE2">　　（如庚子见戊子，岁月偏印，在我本宫之上，名倒食，乃我之君父也。是偏印所坐，与日干同宫，临于官旺之地，则受我命，生我福气。侍臣叨禄，言近君之宠也。如庚子、戊子、庚子、丙子，是此格也。）</p>
            <p class="STYLE2 STYLE2">　　胎生元命无财星，为赤子承恩之宠。</p>
            <p class="STYLE2 STYLE2">　　（此庚寅、辛卯、甲申、乙酉等日。皆本主天元，自坐绝地，为胎生之宫，即胞胎格也。其生甚微，所以喜印绶，怕财克。主少年招受主恩，大概与印格书同论。如乙酉、乙酉、乙酉、甲申，是此格也。喜忌篇云，五行绝处，即是胎元，生日逢之，名曰受气。）</p>
            <p class="STYLE2 STYLE2">　　岁月正官，七煞混淆人下贱。时日独强专制，职重权高。月时七煞，正官杂乱病交侵。岁运冲开合去，官清名显。犹嫌过制，最忌争强。</p>
            <p class="STYLE2 STYLE2">　　（喜忌篇云：四柱纯煞有制，定居一品之尊。略见一位正官，官然混杂反贱。类有去官留煞，亦有去煞留官。又云：四柱煞旺运纯，身旺为官清贵。又云：月令虽近建禄，切忌会煞为凶。官星七煞交差，却有合煞为贵，是也。此二格，各有所主。）</p>
            <p class="STYLE2 STYLE2">　　岁月正官，以官为主，嫌煞混之。月时七煞，以煞为主，嫌官乱之。</p>
            <p class="STYLE2 STYLE2">　　（时日独强，专制岁运，冲开合去，互文见义也。过制则七煞不显，争强则难以去留，其理当细详之。如壬子、甲辰、己卯、壬申，月正官，日下卯为七煞，得申内庚金，合卯中乙木之煞为贵。又如，张侍郎八字：乙日以庚为正官，申内庚金，近七月生，庚旺辛衰，六月丁火旺，为去煞留官。故贵。又如：丙午、丙申、甲寅、丁卯，丙丁虽多，不敌月令之煞，又行官旺运，身旺变鬼为官，故贵。）</p>
            <p class="STYLE2 STYLE2">　　天元无气，却宜中下兴隆。</p>
            <p class="STYLE2 STYLE2">　　（此印绶格也。如甲乙生于冬月，天元无气，地支有亥子水生木，为兴隆之类。又如丁亥、丁丑等日，丁火无气，又有壬癸来克，亥子得之为党，反能生出甲木，为地支兴隆。喜土来克财，丑中得之为财，亦利之类。古人论中下，以日、时支言。如日干月令无气，若所坐之支及时得地，亦为成实之命。若无气，而日时又在衰败之乡，则终身偃蹇可知矣。《喜忌篇》云：凡见天元太弱，内有弱处复生，是也））</p>
            <p class="STYLE2 STYLE2">　　年本偏官，须忌始终克害。</p>
            <p class="STYLE2 STYLE2">　　（此岁德格也。如甲日逢庚申太岁，为年上偏官，一名元神，一名孤辰，其煞最重，终身不可除去，故主始终克害。克害，非专指祖父六亲，本身亦在其中矣。如丁巳、丁未、辛巳、壬辰，喜一壬合二丁为制。乙卯、丙子、己卯、丁卯、喜丁丙化去三乙，皆主贵，但克害终不能免。或云；七煞多根，切忌始终克害。亦通。）</p>
            <p class="STYLE2 STYLE2">　　羊刃极喜偏官，削平祸乱。</p>
            <p class="STYLE2 STYLE2">　　（此羊刃格也。大抵羊刃忌财，以刃破财，财生煞，煞克身。及刑冲三合、六合，喜煞制伏。而煞自制者，又作凶断。）</p>
            <p class="STYLE2 STYLE2">　　金神只宜制伏，降肃奸雄。</p>
            <p class="STYLE2 STYLE2">　　（此金神格也。大抵金神，不畏过制，只忌破制与失制。岁运同。甲己日得此三时，惟甲日得之为正。）</p>
            <p class="STYLE2 STYLE2">　　阳德阴贵，旺则荣显，而弱可保名。</p>
            <p class="STYLE2 STYLE2">　　（阳德，天月二德及日德。阴贵，天乙贵神及日贵格也。弱虽不如强，亦可自守。）</p>
            <p class="STYLE2 STYLE2">　　天罡地魁，衰则贫寒，而强当绝世。</p>
            <p class="STYLE2 STYLE2">　　（即魁罡格也。喜强恶衰，忌财官，要并踏。）</p>
            <p class="STYLE2 STYLE2">　　官库财库，冲开则荣封爵禄，塞闭则贫乏资财。</p>
            <p class="STYLE2 STYLE2">　　（此杂气财官格也。如甲见丑为官库，见辰为财库，见未为本库，见戌为食库。官为上，财次之，水库又次之。若库在年月之中，管事太早，难发少年。喜在日下及时之中，虽晚发，不失为富贵造化。要见冲刑破害，以开局钥，怕有星闭塞。如丁用辰为官库，或戊字僭之，或戊辰压之，是闭塞也。如此，则丁不能官，须柱有甲戌或岁遇之，方吉。）</p>
            <p class="STYLE2 STYLE2">　　伤官正官，伤尽则独握权高，半残则必遭蹇难。</p>
            <p class="STYLE2 STYLE2">　　（此伤官格也。半残，言伤不尽。《喜忌篇》云：四柱伤官，运入官乡，必破是也。）</p>
            <p class="STYLE2 STYLE2">　　日月倒冲官禄，无填无绊，而禄马飞来。</p>
            <p class="STYLE2 STYLE2">　　（此飞天禄马格也。）</p>
            <p class="STYLE2 STYLE2">　　天地制合煞神，不过不失，而名利骤发。</p>
            <p class="STYLE2 STYLE2">　　（天地制合煞神，乃天干地支，或是食神制煞，或是羊刃合煞。但制合不宜太过，如一煞二食二羊刃，则过而失也。身煞两停，制合不过，煞乃凶神，故主骤发。《喜忌篇》云：偏官制伏太过，乃是贫儒。见不可过也。）</p>
            <p class="STYLE2 STYLE2">　　惟官印最宜相会，德政加封。</p>
            <p class="STYLE2 STYLE2">　　（此官印格也。如甲日得辛为官，又有癸为印，或地支有酉子字皆是。官印于身，一克一生。阴阳配合，而又自相生焉。故主为相，有王佐之才，为将有运筹之智。为守宰者循良之政，要本身与官印相等，乃极品贵也。否则，随力量升降，轻重言之。）</p>
            <p class="STYLE2 STYLE2">　　有禄马极喜同居，官能称职。</p>
            <p class="STYLE2 STYLE2">　　（此财官格也。如甲日见己丑、己酉及壬午、癸巳等月之类，是禄马同居。与上官印相会，皆为三奇格也。须要本身力旺，或遇时气可称此格。禄身强弱不等，降下论之，身弱难寿。）</p>
            <p class="STYLE2 STYLE2">　　印绶逢煞则发，逢合则晦，逢财则灾。破合去财亦发。</p>
            <p class="STYLE2 STYLE2">　　（此总论印绶喜忌。逢煞，谓之印赖煞生，功名显达。若遇偏财合去，正财克去，皆主灾晦。柱中日干健旺，或有比肩破合去财，则印煞可以双收，亦主发达，但不清也。诗云：忽逢甲己加金局，丙火寻常便可嗟。运行旺火生身地，功名何处不光华。是也。）</p>
            <p class="STYLE2 STYLE2">　　建禄遇官则贵，遇财则富。遇印则秀，败财破印不吉。</p>
            <p class="STYLE2 STYLE2">　　（建禄则身旺。故用官、用印、用财皆吉。有败财、羊刃、比肩，则身太旺。皆足以劫我之财，分我之官，夺我之印。建禄尤喜印与财，故见败财破印，则偏枯不成造化。财印俱见混杂，不富不秀，无成之命也。）</p>
            <p class="STYLE2 STYLE2">　　官煞两停，喜者存之，憎者去之。</p>
            <p class="STYLE2 STYLE2">　　（武能去正留偏，化官为煞。文能去偏留正，化煞为官。运逢身旺必加封。财印交差，欲其进也，忌其退也。贵能见义忘利，取印舍财。富则见利忘义，取财舍印。岁遇命强而进爵。官煞不可并用，财印难以交留，故喜增存弃，或去煞留官，或去官留煞，欲忌进退，或取印舍财，或取财舍印，各从其有力而重者用之。文武富贵，亦推言其类，未必尽然。四格皆以身旺命强为主，岁运生扶为妙。通容融论之。身与财旺力停，得官煞来亦可化财助印，为福益厚。身弱无官煞来化，不惟不胜官煞。而财印交差，身制不让，无可为倚，必定贫贱。）</p>
            <p class="STYLE2 STYLE2">　　十干背禄，喜见财丰。败逢比肩逐马。官煞俱有，犹如去煞留官。印助身强，必定收功拜职。</p>
            <p class="STYLE2 STYLE2">　　（此言伤官格也。《喜忌篇》云：十干背禄，岁时喜见官星。运至比肩，号曰背禄逐马。是也。）</p>
            <p class="STYLE2 STYLE2">　　五行食神，许乘马盛，祸生正印枭神。官煞一来，误致反贤败德。枭神印旺，立见破败伤身。</p>
            <p class="STYLE2 STYLE2">　　（此言食神格也。此因上文背禄逐马，穷极将官煞而转为福。故此章言因财致富，被官煞助印为祸，而反大坏。互文见义，不可不详察之。盖食神喜财怕枭。官煞生印，则枭愈旺。伤喜见印，食怕见印，故并言之。）</p>
            <p class="STYLE2 STYLE2">　　戊日午月，勿作刃看。时岁火多，转为印绶。</p>
            <p class="STYLE2 STYLE2">　　（此羊刃与印同宫，火多则印旺，故能转弱从强。然刃助身强，又得印助，则文理高致，可以隐恶而扬善。若有己字透出，仍以刃断。印刃俱有，其人不免性毒。有好运来成功。运退刃来，或被财冲起，亦凶。喜正官制中为妙。如癸亥，戊午、戊午、戊午，此命正合此论。）</p>
            <p class="STYLE2 STYLE2">　　丙日丑月，非为背禄。支干金旺，反作赀财。</p>
            <p class="STYLE2 STYLE2">　　（丙日生逢丑月，丑中己土，伤官背禄，主贫。得干支庚辛，金气旺盛，土能生金，却为财断。须丙日建，或寅午戌火局亦旺，可任其财。时支是丑，支中巳酉合庚辛透出，丙火生旺者，亦合此格。如丙日本身自旺，单见丑月，无庚辛透露，及巳酉丑局，真背禄矣。）</p>
            <p class="STYLE2 STYLE2">　　官坐刃头终被刑，贵压三刑须执政。</p>
            <p class="STYLE2 STYLE2">　　（如甲日见辛卯月，及辛卯时，官不得令，反被卯中丁火伤克，岁运又见，定然遭刑。若官煞制伏得宜，虽以贵论，遇刃年终凶，是羊刃最坏造化也。贵压三刑，乃命中犯三刑，虽凶，若得一个天乙贵人正照。生旺得时，反主掌典刑政，可专征伐。贵人不生旺者，亦可作从政断。是贵神，最为吉煞也。）</p>
            <p class="STYLE2 STYLE2">　　德盖七煞，必是安禅之士。花迎六合，岂非淫荡之人。</p>
            <p class="STYLE2 STYLE2">　　（德即天月德，乃慈善神也。七煞，乃孤辰煞也。德盖七煞，主人有道德，因道德而生富贵。花即桃花煞，乃淫荡煞也。六合，乃多情煞也。花迎六合，主好色歌唱，大非端士。又如：戊午生人，见癸丑之类，乃支干交合，为滚浪桃花。四柱子午卯酉，为遍野桃花，主男不媒而婚，女不媒而嫁。）</p>
            <p class="STYLE2 STYLE2">　　孤寡双全带官印，当膺住持；无则只为道行。</p>
            <p class="STYLE2 STYLE2">　　（孤辰、寡宿二煞，怕双逢叠见，只一位不论。带官印在上，虽为僧道亦贵，如无，只平常僧道而已。如甲戌、戊辰、庚辰、丙子；甲戌、戊辰、庚辰、丁丑。俱是清高长老之命。）</p>
            <p class="STYLE2 STYLE2">　　（控邀隔角，逢生旺必过房舍；绝则终守鳏孀。</p>
            <p class="STYLE2 STYLE2">　　（控神、邀神，是孤寡煞也。假令寅卯辰人，见巳，辰人谓之控神煞，又谓之邀神煞。见丑，寅人谓之窥神煞，又谓之追神煞。余仿此。更值岁运不和，三元刑战，为凶尤甚。）</p>
            <p class="STYLE2 STYLE2">　　吞啖全排，家人消散；空亡遍见，亲属离伤。</p>
            <p class="STYLE2 STYLE2">　　（吞啖空亡二煞，乃克害孤寡之辰也。须全排遍见，方如经断。若食遇吞啖，财食贵禄等格，见空亡尤为不吉。）</p>
            <p class="STYLE2 STYLE2">　　财印双伤，断其必无上下。官煞俱去，知其少失爷娘。</p>
            <p class="STYLE2 STYLE2">　　（此二节专论骨肉。）</p>
            <p class="STYLE2 STYLE2">　　纯耗纯刃交差，牛羊类断。纯阴纯阳排克，猪狗徒看。</p>
            <p class="STYLE2 STYLE2">　　（大耗羊刃，乃神煞之最恶者。孤阴孤阳，乃干支之不调者。耗、刃攒聚交至四柱上，主贱之极，作牛羊之类断之。天干皆是一偏，地支冲刑破害，必是无正性之人，作猪狗之徒论之。若驿马六害、华盖劫煞、亡神年月等煞，见偏阴偏阳，尤凶。如甲子、庚午、甲子、庚午，甲用辛为官，庚煞透出，又不得令。甲用己为财，发禄午月，子午对冲，财又不成，作不仁不义断之。如甲午、甲戌、甲午、甲子，三甲并见，用官官不显，财印俱冲并无所托，当是贪图无厌、不认六亲、薄情背礼之人也。）</p>
            <p class="STYLE2 STYLE2">　　衰受众枭，乃是寄食长工。绝逢重食，宜作屠行牙侩。</p>
            <p class="STYLE2 STYLE2">　　（枭与食相反，故并举之，其身嫌衰绝一也。衰而逢枭，难作偏印；绝而逢食，难作寿星；故皆不吉。寄食长工，因枭难得饱食。屠行牙侩，因食虽得饱而贱。）</p>
            <p class="STYLE2 STYLE2">　　若也纯官、纯煞、纯马、纯财，身旺无杂，则官居极品。</p>
            <p class="STYLE2 STYLE2">　　（凡命，以纯粹不杂为上，偏枯混乱为下。且如甲日，以辛为官，柱中只有酉、辛等，是用纯官。以庚为煞，柱中只有申、庚字，是谓纯煞。以正财为马，柱中只有丑未己字。以偏财为财，柱中只有辰戌戊字，谓之纯马、纯财。值身旺，为大富贵格。建禄得格，出身便是富足。日下次之，时下又次之。建禄遇正官第一，正财次之，惟煞寿不永。若羊刃之月，纯煞第一，财格则防横事。癸卯、乙卯、己巳、乙丑，此命纯煞乃能尽善，亦贵为极品。甲戌、丁卯、己巳、乙亥，官煞混杂，赖甲己合化为贵。因杂化力过，不得善终。）</p>
            <p class="STYLE2 STYLE2">　　全印、全冲、全制、全食，命强无破，则禄受千钟。</p>
            <p class="STYLE2 STYLE2">　　（全印，如甲日见子癸壬亥，或正，或偏，无所驳杂。全冲，如地支纯亥、纯巳、纯子、纯午之类，冲出禄马。或寅申巳亥，子午卯酉，辰戌丑未，皆是。全制如甲日见丁字或午字，伤尽官星，虚空生出土来为财。全食，如甲见丙，柱中纯寅之类，须得日主生旺，正库临官。月日时者，皆贵人也。如己未、乙亥、丙寅、辛卯，此全印驳杂，又有辛财克刑，运行身旺则贵显。行身衰，则刑陷。如辛亥、己亥、辛亥、己亥，四柱纯亥，冲出巳中丙戊。全冲为贵。）</p>
            <p class="STYLE2 STYLE2">　　日干太旺无依，若不为僧，固宜为道。天元羸弱无辅，若不为技，则当为巫。</p>
            <p class="STYLE2 STYLE2">　　（此言太过不及，皆不为吉也。太过，则财官死绝，所以主孤。不及，则财官难任，所以主艺。见造化，贵中和也。若有依有辅，则不可以是论。《喜忌篇》云：柱中官星太旺，天元羸弱之名。日干旺甚无依，若不为僧即道。）</p>
            <p class="STYLE2 STYLE2">　　身弱有生必发，忌财马以相伤。</p>
            <p class="STYLE2 STYLE2">　　（此身弱用印忌财伤印，为贪财坏印之说，须分财印轻重言之。《喜忌篇》云：日干无气，时逢羊刃不为凶。羊刃所以劫财，柱中财多身弱，故羊刃不忌。须并论之。）</p>
            <p class="STYLE2 STYLE2">　　食神逢枭则夭，喜财星而生救。</p>
            <p class="STYLE2 STYLE2">　　（此食神怕枭，要财制枭，为用神有救，须分财轻重言之。印则忌财，食则要财，义各有所当也。）</p>
            <p class="STYLE2 STYLE2">　　甲子日逢子时，没庚辛申酉丑午，谓之禄马飞来。</p>
            <p class="STYLE2 STYLE2">　　（此子遥巳格也。）</p>
            <p class="STYLE2 STYLE2">　　庚申时逢戊日，无甲丙卯寅午丁，名曰食神明旺。</p>
            <p class="STYLE2 STYLE2">　　（此专食合禄格也。《喜忌篇》云：庚申时逢戊日，名食种干旺之方；月犯甲丙卯寅，此乃遇而不遇。是也。）</p>
            <p class="STYLE2 STYLE2">　　庚壬子冲午禄，切忌丙丁。</p>
            <p class="STYLE2 STYLE2">　　（此正冲禄马格也。）</p>
            <p class="STYLE2 STYLE2">　　辛癸丑合巳宫，须嫌子巳。</p>
            <p class="STYLE2 STYLE2">　　（此丑遥巳格也。《喜忌篇》云：辛癸日多逢丑地，不喜官星。岁时逢子巳二宫，虚名虚利。是也）</p>
            <p class="STYLE2 STYLE2">　　丙午丁巳准此，最忌刑冲。</p>
            <p class="STYLE2 STYLE2">　　（此倒冲禄马格也。）</p>
            <p class="STYLE2 STYLE2">　　壬子癸亥例同，亦防填实。</p>
            <p class="STYLE2 STYLE2">　　（以上正冲、倒冲，遥合，通融，互文见义。举丙丁与巳，忌填实也。举子，忌刑冲也。如丙子、庚寅、丙午、癸巳；庚寅、壬午、丙午、戊戌，二命喜寅午戌全。如辛酉、癸巳、丁巳，乙巳；癸卯、丁巳、丁巳、乙巳，二命喜巳字多，不论有合、无合，皆吉。惟忌辰字绊住，则不能冲。却喜巳酉丑全，是正冲格也。《喜忌篇》云：若送伤官月建，如凶处未必为凶；内有正倒禄飞，忌官星亦嫌羁绊。是也。）</p>
            <p class="STYLE2 STYLE2">　　六辛日而无午字，得戊子时，辛合丙官为贵。</p>
            <p class="STYLE2 STYLE2">　　（此六阴朝阳格也。如：戊辰、辛酉、辛丑、戊子；戊辰、辛酉、辛酉、戊子；乙丑、庚辰、辛酉、戊子，是此格也。《喜忌篇》云：六辛日时逢戊子，嫌午位运喜西方&quot;是也。）</p>
            <p class="STYLE2 STYLE2">　　六癸日而无干土，得甲寅时，寅刑巳格尤奇。</p>
            <p class="STYLE2 STYLE2">　　（此刑合格也。此格主性气刚，而见快太察。如：乙未、甲申、癸酉、甲寅，嫌申中庚伤甲木，寅申对冲，故虽贵而减分数，利厚名低。《喜忌篇》云：六癸日时逢寅位，岁月怕己戊二方。是也。）</p>
            <p class="STYLE2 STYLE2">　　癸无丙火戊己庚申时，合一己之财官。</p>
            <p class="STYLE2 STYLE2">　　（此专印合禄格也。与专食同看。）</p>
            <p class="STYLE2 STYLE2">　　壬有子午卯酉正气，柱兼四季之土禄。</p>
            <p class="STYLE2 STYLE2">　　（壬日为主，既无官煞，却得子午卯酉为四正。能合出辰戌丑未为官禄，不须四正俱会，但得四字全为妙。）</p>
            <p class="STYLE2 STYLE2">　　癸日同上，土曜莫侵。得之者利害交并，官高身病。遇之者刑惠确实，职重家贫。</p>
            <p class="STYLE2 STYLE2">　　（癸日为主，却兼土禄见子午卯酉，与壬日同，吉凶相伴也。）</p>
            <p class="STYLE2 STYLE2">　　甲曲直，丙炎上，官高克妻而不富。戊从革，庚润下，职重嗣少而自贫。</p>
            <p class="STYLE2 STYLE2">　　（甲见亥卯未，曰曲直。丙见寅午戌，曰炎上。戊见巳酉丑，曰从革。庚见申子辰，曰润下。甲丙见木火局，则太旺，能三合叉出官局，故主官高。然有羊刃、劫财故克妻。戊庚见金水局，则脱气，能三合叉出官局，故主职重。然柱中原无官煞，故少子。要知此四格，皆偏党，所以福禄不全。）</p>
            <p class="STYLE2 STYLE2">　　身犯休囚之地，并冲官贵何嗟。</p>
            <p class="STYLE2 STYLE2">　　（如辛亥日，既无官煞，身又不旺，岂不惆帐？不知亥字多，亦能冲出巳中官印为贵，故曰何嗟。）</p>
            <p class="STYLE2 STYLE2">　　自专官旺之支，同钓禄子犹贵。</p>
            <p class="STYLE2 STYLE2">　　（此即丁巳、癸亥、丙午、壬子等日，自坐临官、帝旺。支神多能冲出对宫官禄。与上文义同。）</p>
            <p class="STYLE2 STYLE2">　　阴木独遇子时，没官星，乙镇鼠窠最贵。</p>
            <p class="STYLE2 STYLE2">　　（此六乙鼠贵格也。《喜忌篇》文义同。如甲寅、戊辰、乙亥、丙子，四柱别无他格动摇，丙子亦不动摇，安然为贵。《经》云：&quot;有神不可动摇&quot;是也。如甲寅、癸酉、乙亥、丙子，月令偏官伤身，赖日下印旺，亦不失为衣禄。如辛亥、甲午、乙亥、丙子，此命贵被午破，两亥自刑。本身既在死地，又见自刑，两无所依，故主贫贱。））</p>
            <p class="STYLE2 STYLE2">　　阳水叠逢辰位，无冲克，壬骑龙背非常。</p>
            <p class="STYLE2 STYLE2">　　（此壬骑龙背格也。《喜忌篇》文义同。如壬辰、甲辰、壬辰、壬寅，壬用己为正官，丁为正财。辰字多，冲出戌中官库，虚合午中财官，寅午戌三合火局。壬人得之为贵。如壬寅、壬寅、壬辰、壬寅，壬人见丙火生在寅，巳是财官。又寅字多，合起午戌财官，故利胜于名。）</p>
            <p class="STYLE2 STYLE2">　　庚日全逢润下，忌壬癸巳午之方。时遇子申，其福减半。</p>
            <p class="STYLE2 STYLE2">　　（此井拦叉格也。《喜忌篇》文义同。）</p>
            <p class="STYLE2 STYLE2">　　合官、合财作公卿，防休囚克害之辱。</p>
            <p class="STYLE2 STYLE2">　　（合官，如乙日见庚之例。合财，如甲日见己之例。乃十干变化之道也。《赋》云：化之真者，名公巨卿；化之假者，孤儿异性。乙庚化金见水地，则休困；见火地，则克害。凡带合或独旺，不肯自就。或合中见冲破，或一边破克，皆合不成。或化在休囚死绝之地，失误与合，必然陷滞不利，是化之假也。如己见甲，见己未为得地，己旺库也。如丙见辛，见辛卯为失地，丙火败于卯也。戊与癸合，见戊午为得地，戊癸化火，午为火旺之地故也。亦须癸水先得地，方合得中。若失地不得时，则损寿。盖化为贵旺，身弱不能胜，纵贵亦失。又丙与辛合，见辛未阳火，气弱于未，多夭折，或因色伤。柱有壬克丙，或壬居申上自生，冲寅宫火生之地，夭折无疑。亦有贪合忘官，如丁日见二、三壬字，丁独壬众，一人不能胜众，乃污合之士，无所卓立岂能成功？丁有力仅得半吉。又如，甲与己合，甲木无通气之宫，己土有正义之位，虽合而失其正，亦同上论。若甲己两皆得位，贵显高极。《经》云：甲己木盛于土乡，发扬仁义佐明君。丙辛合，丙旺辛生，镇守威权之职。乙庚入金局，兼木自旺，文仁武义双全。戊癸得火旺，更水独旺，礼律智勇俱备。丁壬水火既济兮，鱼水和同；阴阳干支相合兮，君臣庆会。听凤鸣于高岗，必鹰扬于疆场。是也。如甲辰、戊辰、己巳、辛未，己日得甲为正官，三月通气，引于未上，兼为正印，故主极贯。如戊申、庚申、癸亥、戊午，癸生七月，印旺天德之地，合戊为官，引于午时火旺之地，又能资戊土之官，官身俱旺，故主大贵。）</p>
            <p class="STYLE2 STYLE2">　　拱贵、拱禄为将相，忌刑冲填实之凶。</p>
            <p class="STYLE2 STYLE2">　　（此拱贵、拱禄格也。《喜忌篇》文义同。如丁巳、丙午、甲寅、甲子，拱丑贵。如壬子、丁未、丁巳、丁未、年支子字冲出午字，故大贵。如癸卯、庚申、戊辰、戊午，拱巳禄。如辛丑、辛丑、甲寅、甲子，有丑字填实，却以辛为正官论。如己未、戊辰、戊寅、戊午，官煞多，寅字冲申为冲开，则拱不成。如壬辰、戊申、己未、己巳，是此格也，故大贵。）</p>
            <p class="STYLE2 STYLE2">　　官印暗合天地，其贵可知。福德隐在支中，其德尤萃。</p>
            <p class="STYLE2 STYLE2">　　（官印暗合，即食神暗合正官，偏财暗合正印。如甲用辛官，丙盛能暗合辛未为官。用癸为印；戊旺位暗合癸丑为印；更得地支有子合丑。有午合未方是。福德隐藏，福即福星贵；德即天月德或指福德秀气，或指天乙贵人，以藏在支中为妙。如甲戊庚不见丑未，但得己字即是。见己在丑未宫尤妙。柱无卯乙破，更生四季月，己土得令，主贵人见喜，前程尊显。妻贤及得妻财。又云；甲人见丑，喜坐羊刃，为天乙当职，见未夜生得力，为福十全。反此，一半论。四柱带甲戊庚全，得乙丑为聚贵，更加福力。若一庚、一甲，见支神三四丑未，为会贵，亦加福力。若本主与贵人俱生旺，只消一字，其福自全。喜三合、六合，忌休囚、空破。诗曰。贵人帝座见生成，官旺之乡名早成。若遇休囚并破制；虚名踪迹远三公。）</p>
            <p class="STYLE2 STYLE2">　　五行正贵，怕刑冲克害之神。四柱吉神，喜官旺生合之地。</p>
            <p class="STYLE2 STYLE2">　　（五行正贵，乃正气官星。如甲生酉月之例。最怕酉刑卯冲，丁克戌害，伤了贵气。或以贵为贵神，如甲见丑，丑中有辛，又为甲正官之类。柱有卯乙克坏丑贵，喜巳酉三合，乙木克冲，丑不贵。或有子合丑亦可。隔木之克，如有乙卯，子卯相刑，不能克丑未，为天乙之贵。四柱吉神，乃官印、财食、奇贵、福德等星皆是。但得一星临长生、帝旺、临官、正库、三合、六合之位。无不富贵。诗曰：人命生时得一强，日时或临禄马乡，须看前后扶助合，必然衣锦入中堂。《喜忌篇》云：五行正贵，忌刑冲破害之宫；四柱干支，喜三合、六合之地。又云：地支、天干合多。亦云食合忘官。二义须并论之。）</p>
            <p class="STYLE2 STYLE2">　　若也沐浴逢煞，魄往酆都；元犯再伤，魂归岳府。</p>
            <p class="STYLE2 STYLE2">　　（此因刑冲克害而言。怕裸形逢煞，以生之者微，而克之者重。命元犯之，已为不吉。岁运再犯，决死无疑。如元犯官煞，去配不清，柱无食神可解，岁运再见则死。若元犯破印，流年再犯，则死。凡用神有损者，皆是。此四句，《珞f子》本文。）</p>
            <p class="STYLE2 STYLE2">　　畏煞逢煞则夭，忧关落关即亡。</p>
            <p class="STYLE2 STYLE2">　　（此亦因上而申明之也。柱中原怕关煞，如甲见庚申为煞，岁运再见，柱无救解者，夭。年煞尤重。有印则化，有食则制，有刃则合，身旺则敌，若行煞旺运，亦夭。又如，甲日见辰，为阳数极，又为铁蛇关。壬见丑，庚见戌，丙见未申，皆阳关，曰重。乙见辰，癸见丑，辛见戌，丁见未申，为阴关，稍轻。四柱犯流年又犯，运行休囚，主死。或被神煞鬼贼，或曰关煞之名甚多，非直言七煞阳关也。其详见前论《寿夭及小儿关煞下》。）</p>
            <p class="STYLE2 STYLE2">　　引合关煞误伤身，中下灭绝横夭寿。</p>
            <p class="STYLE2 STYLE2">　　（引合关煞，如丙火既弱，又见辛未，丙辛既合丙就辛官。未位，乃丙极阳关，再被壬来克即亡。或是辛亥煞地尤紧，犯之横罹其咎。如丙戌、丁酉、辛酉、乙未，壬申年死是也。中下灭绝，如壬戌日为坐财，又坐煞，日支有之则寿。行壬辰运，壬癸水聚于辰，克破戌中火土，别无可救即夭。此名倒冲命元。土旺则水旺，土身自崩坏，何暇救之。水旺则火灭，故云中下绝灭。中下者，即地元、人元。中下之分也。余仿此推。）</p>
            <p class="STYLE2 STYLE2">　　伤官见官，祸患百端。逐马逢马，劳苦千般。</p>
            <p class="STYLE2 STYLE2">　　（此言独犯所忌，故不吉。伤官见官，惟有财星可以解伤之毒，劝官之怒，转祸为祥。逐马逢马，惟有官煞可以制刃之劫，虽劳亦得其财。若比肩多，他强我弱，虽减耗，亦得其财。不得均平，止三四分之一。）</p>
            <p class="STYLE2 STYLE2">　　财逢羊刃以多伤，印见妻财而不破。</p>
            <p class="STYLE2 STYLE2">　　（此亦同上文之义。凡命：最忌羊刃，财格被破，印格被夺，官格冲怒。只喜七然制之。阴刃力微无妨。印见妻财，是贪财坏印之说也。岁运又见，主破财伤妻，或因妻致讼。若原无财星，或财星力微，岁运见之，稍轻。惟官煞进生解劝，反得举荐成名。）</p>
            <p class="STYLE2 STYLE2">　　食神遇果，无财则夭。身弱有财，重逢正印，亦凶。制煞逢印，有冲则诛。命强无官，单逢七煞尤胜。</p>
            <p class="STYLE2 STYLE2">　　（《喜忌》云：柱中七煞全逢，身弱极贫无地。是此义也。）</p>
            <p class="STYLE2 STYLE2">　　三刑对冲横祸生，羊刃对合非殃至。沐浴从生无家客，休囚见煞不埋人。</p>
            <p class="STYLE2 STYLE2">　　（沐浴、休囚，皆身衰也。从生则泛，见煞则伤。）</p>
            <p class="STYLE2 STYLE2">　　月下劫财主无财，喜煞无印而有获。</p>
            <p class="STYLE2 STYLE2">　　（煞能制刃，印能化煞。化则不能制刃，故喜煞而去印。）</p>
            <p class="STYLE2 STYLE2">　　暗中破印亲坏印，喜官无食以加封。</p>
            <p class="STYLE2 STYLE2">　　（财能破印，官能生印。有食则坏官生财，印愈受伤，故喜官而去食。 ）</p>
            <p class="STYLE2 STYLE2">　　官煞混杂贱患兮，兄弟太多分散兮。喜印无制能文，喜制无印能武。制印俱有，碌碌难成。</p>
            <p class="STYLE2 STYLE2">　　（印能化煞，食能制煞。有化莫制。有制莫化。制化太多，则煞无气，反为不吉。羊刃全赖煞制，或化作印绶，如戊日午月之类。是制化止用其一，皆能有成。）</p>
            <p class="STYLE2 STYLE2">　　禄马背逐饥寒兮，财印相破括囊兮。喜官带煞为权，爱煞带官为贵。官煞单见，琐琐不遂。</p>
            <p class="STYLE2 STYLE2">　　（禄马背逐，财印相破，须官煞叠见，方能制比劫而生财，生印绶而化财。单见则力薄弱，岂能遂意？）</p>
            <p class="STYLE2 STYLE2">　　枭印相杂宠辱兮，财马太多盗气兮。喜身旺而为福，忌运弱以生灾。</p>
            <p class="STYLE2 STYLE2">　　（偏正二印相杂，偏正二财俱有。若身弱不能双成其生，并受其财，中间要分偏正强弱。若偏印偏财强，身旺运强，骤然发福。正印正财亦然。）</p>
            <p class="STYLE2 STYLE2">　　官禄克破夭死兮，库墓冲散无餐兮。忌重破而无依，喜比肩而可救。</p>
            <p class="STYLE2 STYLE2">　　（官，官星。禄，正禄。如甲见辛寅，又见庚申，及巳与午之类，岁运再见，即夭。若身旺，有比肩，亦可作旺论。又如，甲以丑为官库，要得未字冲开，用未不可见二丑。有丑不可见二未。又忌丁丑、丁未，丁伤辛官之类。见癸未、癸丑，癸水能制丁火。己丑、己未。己土能生辛官。己为甲财，癸为甲印，丙为甲食，支干生旺无破者富贵。稍见冲克，则减分数。冲克太甚，反为贫窘。以上杂举财官印绶、食神伤官、官煞羊刃、比肩枭神。相忌相须，相制相合，交互言之，看所用之神何如。日于强弱如何。经云：日主最宜健旺，用神不可损伤。斯言简而尽也。 ）</p>
            <p class="STYLE2 STYLE2">　　劫财羊刃，切忌时逢。岁运并临，灾殃立至。岁冲运则崩，运克岁则晦。</p>
            <p class="STYLE2 STYLE2">　　（此下专论岁运。岁者，天之所盖，运者，地之所载。岁运不可两相冲激，重则崩，轻则晦。命中最要相和，则天地亨泰，福禄自臻。太岁冲运，其祸重；运克太岁，则祸轻。考《渊源，渊海》诸说，仅以运克岁为重，岁克运为轻，即日犯岁君之义也。验余命，行丁巳运，遇癸亥流年，癸伤丁亥冲巳，是岁冲运也。其年罢官丧母，受祸最惨，可以例观矣。）</p>
            <p class="STYLE2 STYLE2">　　阴气终而阳气断，未死堪嗟。阳数极而阴命追，不俎何待？</p>
            <p class="STYLE2 STYLE2">　　（甲见辰，丙见未，戊见丑，庚见戌，壬见丑，为阳气极。乙见戌，丁见丑巳，癸见未、辛见辰，为阴数终。岁运见之尤凶。又云：乙辰、丁未、己丑、辛戌、亦是阴符来追，阳数先断，若止当生，四柱无害。最怕生既犯，岁运又见，立死。又云：阴干遇阳极，为阴遇阳关；阳干在阴终，为阳遇阴关。身弱只力皆夭；身旺得比肩党助，则无害。）</p>
            <p class="STYLE2 STYLE2">　　五行有救，当忧不忧；四时逢空，闻喜不喜。</p>
            <p class="STYLE2 STYLE2">　　（言人命遇岁运之凶。以上冲克、气终、数极之类，如五行有救，则当忧不忧。四时逢空，是流年太岁遇吉神，却值空亡，则闻喜不喜。或曰：甲忧庚，得乙可救；春无土，不怕土为凶，不喜土为福之类。《经》云：庚辛来伤甲乙，丙丁先见无危。又云：春无土，夏无金，秋无木，冬无火是也。以下有论妇人二十句，已引专论妇人门。故不重录。）</p>
            <p class="STYLE2 STYLE2">　　是以阴阳罕测，不可一途而推；贵贱难分，要执两端而断。略究古圣之遗文，约以今贤之研详。若遵此法参悟，鉴命庶无差忒。</p>
            <p class="STYLE2 STYLE2">　　（此总结上文诸格之义。以上指出诸格，俱论前卷诸格下，故不详注。《喜忌篇加继善篇》，是从此赋变化而出，今人但知有此二篇，而不知有此赋。故录之。）</p>
            <p align="center" class="STYLE2 STYLE2"><strong>喜忌篇</strong></p>
            <p class="STYLE2 STYLE2">　　四柱排定，三才次分。专以日上天元，配合八字干支。支中有见不见之形，无时不有。神煞相绊，轻重较量。若乃时逢七煞，见之未必为凶。月制干强，其煞反为权印。财官印绶全备，藏蓄于四季之中。官星财气长生，镇居于寅申巳亥。庚申时逢戊日，名食神干旺之方。岁月犯甲丙卯寅，此乃遇而不遇。月生日干无天财，乃印绶之名。日禄归时没官星，号青云得路。阳水叠逢辰位，是壬骑龙背之乡。阴木独遇子时，为六乙鼠贵之地。庚日全逢润下，忌壬癸巳午之方。时遇子申，其福减半。若逢伤官月建，知凶处未必为凶。内有正倒禄飞，忌官星亦嫌羁绊。六癸日时逢寅位，岁月怕戊己二方。甲子日再逢子时，畏庚辛申酉丑午。辛癸日多逢丑地，不喜官星。岁时逢子巳二宫，虚利虚名。拱禄拱贵，填实则凶。时上偏财，别宫忌见。六辛日时逢戊子，嫌午位运喜西方。五行遇月支偏官，岁时中亦宜制伏。类有去官留煞，亦有去煞留官。四柱纯煞有制，定居一品之尊。</p>
            <p class="STYLE2 STYLE2">　　略有一位正官，官然混杂反贱。月令虽逢建禄，切忌会煞为凶。戊日午月，勿作刃看。时岁火多，却为印绶。官星七煞交差，却以合煞为贵。柱中官星大旺，天元羸弱之名。日于旺甚无依，若不为僧即道。印绶生月，岁时忌见财星。运入财乡，却宜退身避位。劫财阳刃，切忌时逢。岁运并临，灾殃立至。十干背禄，岁时喜见财星。运至比肩，号曰背禄逐马。五行正贵，忌冲刑克破之宫。四柱干支，喜三合六合之地。日干无气，时逢阳刃不为凶。官煞两停，喜者存之憎者弃之。地支天干合多，亦云贪合忘官。四柱煞旺运纯，身旺为官清贵。凡见天元太弱，内有弱处复生。柱中七煞全彰，身旺极贫无寿（一云，无救）。无煞女人之命，一贵可作良人。贵众合多，定是师尼娼婢。偏官时遇制伏，太过乃是贫儒。四柱伤官，运入官乡必破。五行绝处，即是胎元。生日逢之，名曰受气。是以阴阳罕测，不可一例而推。务禀中和之气，神分贵贱。略出古圣之遗书，约以今贤之博览。若遵此法，参详鉴命，无差无误。</p>
            <p align="center" class="STYLE2 STYLE2"><strong>继善篇</strong></p>
            <p class="STYLE2 STYLE2">　　人禀天地，命属阴阳。生居覆载之内，尽在五行之中。欲知贵贱，先观月令乃提纲。次断吉凶，专用日干为主本。三元要成格局。四柱喜见财官。用神不可损伤。日主最宜健旺。年伤日干，名为本主不和。岁月时中，大怕官煞混杂。取用凭于生月，当推究其浅深。发觉在于日时，要消详于强弱。官星正气，忌见刑冲。时上偏财，怕逢兄弟。生气印绶利官运，畏入财乡。七煞偏官喜制伏，不宜太过。伤官复行官运，不测灾来。阳刃冲合岁君，勃然祸至。富而且贵，定因财旺生官。非夭即贫，必是身衰遇鬼。六壬生临午位，号曰禄马同乡。癸日坐向巳宫，乃是财官双美。财多身弱，正为富屋贫人。以煞化权，定显寒门贵客。登科甲第，官星临无破之官。纳粟奏名，财库居生旺之地。官贵太盛，才临旺处必倾。印绶被伤，倘若荣华不久。有官有印无破，作廊庙之材。无印无官有格，乃朝廷之用。</p>
            <p><span class="STYLE2 STYLE2">　　名题金榜，须还身旺逢官。得佐圣君，贵在冲官逢合。非格非局，见之焉得为奇。身弱遇官，得后徒然费力。小人命内，亦有正印官星。君子格中，也犯羊刃七煞。生平少病，日主高强。一世安然，财命有气。官刑不犯，印绶天德同宫。少乐多忧，盖缘日主自弱。身强煞浅，假煞为权。煞重身轻，终身有损。衰则变官为鬼。旺则化鬼为官。月生日干，运行不喜财乡。日主无依，却喜运行财地。时归日禄，生平不喜官星。阴若朝阳，切忌丙丁离位。太岁乃众煞之主，入命未必为殃。若遇战斗之乡，必主刑于本命。岁伤日干，有祸必轻。日犯岁君，灾殃必重。五行有救，其年反必为财。四柱无情，故论名为克岁。庚辛来伤甲乙，丙丁先见无危。丙丁反克庚辛，壬癸遇之不畏。戊己愁逢甲乙，干头须要庚辛。壬癸虑遭戊己，甲乙临之有救。壬来克丙，须要戊字当头。癸去伤丁，却喜己来相助。庚得壬男制丙，天作长年。甲以乙妹妻庚，凶为吉兆。天元虽旺，若无依倚是常人。日主太柔，纵遇财官为寒士。女人无煞带二德，作两国之封。男命身强遇三奇，为一品之贵。甲逢己而生旺，定怀中正之心。丁遇壬而太过，必犯淫讹之乱。丙临申位逢阳水，难获延年（月逢印绶，则安富尊荣）。己入亥宫见阴木，终为损寿（时遇丙寅，则冠带簪缨）。庚值寅而遇丙，主旺无危。乙遇巳而见辛，身衰有祸。乙遇庚旺，常存仁义之心。丙合辛生，镇掌威权之职。一木叠逢火位，名为气散之文。独水三犯庚辛，号曰体全之象。水归冬旺，生平乐自无忧。木在春生，处世安然必寿。金弱遇火炎之地，血疾无疑。土虚逢木旺之乡，脾伤定论。筋疼骨痛，皆因木被金伤。眼暗目昏，必是火遭水克。金逢艮而遇土，号曰还魂。水入巽而见金，名为不绝。土临卯位，未中年便欲灰心。金遇火乡，虽少壮必然挫志。金木交争刑战，仁义俱无。水火递互相伤，是非日有。木从水养，水盛而木则漂流。金赖土生，土厚而金遭埋没。是以五行不可偏枯，务禀中和之气。更能绝虑忘思，鉴命无差无误。</span><font size="3"><br>
                </font></p>
            </div>          </td>
      </tr>
    </table>
      <p align=center style='text-align:center;line-height:22.0pt'><span
    lang=EN-US style='font-size:13.5pt;color:black'>
      <o:p> </o:p></span></p>
      <p align=center style='text-align:center;line-height:22.0pt'><span
    lang=EN-US style='font-size:13.5pt;color:black'><o:p><img src="../0IrQ_8.gif" width="182" height="19"></o:p></span></p></td>
    <td valign=top style='padding:0cm 0cm 0cm 0cm;height:18.0pt'
    background="../6.jpg">
    <p class=MsoNormal style='line-height:22.0pt'><span lang=EN-US
    style='font-size:13.5pt;color:black'>&nbsp;<o:p></o:p></span></p>    </td>
   </tr>
   <tr style='mso-yfti-irow:4;mso-yfti-lastrow:yes;height:73.5pt'>
    <td colspan="3" valign=bottom style='width:37.5pt;padding:0cm 0cm 0cm 0cm;
    height:73.5pt'>
    <p class=MsoNormal style='line-height:22.0pt'><span lang=EN-US
    style='font-size:13.5pt;color:black'>
      <o:p></o:p></span><img src="../bottom.jpg" width="743" height="99"></p>    </td>
    </tr>
  </table>
  <span class="MsoNormal" style="line-height:22.0pt"><a href="../NEXTPAGE.htm"></a></span></div>
  <p class=MsoNormal align=center style='text-align:center;line-height:22.0pt'><span
  lang=EN-US style='font-size:13.5pt;color:black'><o:p></o:p></span></p>
  </td>
 </tr>
</table>

</div>

<div style='position:absolute;right:0px;top:194px;z-index:5' id=object1>

<p class=MsoNormal style='line-height:22.0pt'><span lang=EN-US
style='font-size:13.5pt;color:#77396C'><script language="JavaScript">
function setVariables() {if (navigator.appName == "Netscape"){v=".top="; dS="document."; sD=""; y= "window.pageYOffset";} else{v=".pixelTop="; dS=""; sD=".style"; y="document.body.scrollTop";}} function checkLocation() {object="object1"; yy=eval(y); eval(dS+object+sD+v+yy); setTimeout("checkLocation()",10);} 
</script><span style='display:none;mso-hide:all'><o:p>&nbsp;</o:p></span></span></p>

<table class=MsoNormalTable border=0 cellspacing=10 cellpadding=0 width=68
 style='width:51.0pt;mso-cellspacing:7.5pt;mso-padding-alt:0cm 0cm 0cm 0cm'>
 <tr style='mso-yfti-irow:0;mso-yfti-firstrow:yes'>
  <td width=68 style='width:51.0pt;padding:0cm 0cm 0cm 0cm'>
  <p class=MsoNormal style='line-height:22.0pt'><span lang=EN-US
  style='font-size:13.5pt;color:black'><a href="#"></a>
    <o:p></o:p></span><a href="mydoc010.htm"><img src="../PREVPAGE.gif"
  width=95 height=26 border=0></a></p>
  </td>
 </tr>
 <tr style='mso-yfti-irow:1'>
  <td width=68 style='width:51.0pt;padding:0cm 0cm 0cm 0cm'>
  <p class=MsoNormal style='line-height:22.0pt'><span lang=EN-US
  style='font-size:13.5pt;color:black'><a href="index.htm"><img src="../INDEXPAGE.gif"
  width=95 height=26 border=0></a>
    <o:p></o:p></span></p>
  </td>
 </tr>
 <tr style='mso-yfti-irow:2;mso-yfti-lastrow:yes'>
  <td width=68 style='width:51.0pt;padding:0cm 0cm 0cm 0cm'>
  <p class=MsoNormal style='line-height:22.0pt'><span lang=EN-US
  style='font-size:13.5pt;color:black'><a href="#"></a>
    <o:p></o:p></span><a href="mydoc012.htm"><img src="../NEXTPAGE.gif"
  width=95 height=26 border=0></a></p>
  </td>
 </tr>
</table>

<p class=MsoNormal><span lang=EN-US><o:p>&nbsp;</o:p></span></p>

</div>

</div>

</body>

</html>





